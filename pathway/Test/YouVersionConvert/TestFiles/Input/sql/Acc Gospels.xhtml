<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="utf-8" lang="utf-8">
<!--
There are no spaces or newlines between <span> elements in this file because
whitespace is significant.  We don't want extraneous spaces appearing in the
display/printout!
      -->
<head>
<title /><link rel="stylesheet" href="Achi de Cubulco Gospels.css" type="text/css" /><meta name="linkedFilesRootDir" content="D:\ProgramData\SIL\FieldWorks 7\Projects\Achi de Cubulco\LinkedFiles" /><meta name="description" content="Achi de Cubulco exported by DALLAS\Waswick on March 11, 2011 at 8:30 AM" /><meta name="filename" content="Achi de Cubulco Gospels.xhtml" /></head>
<body class="scrBody">
<div class="scrBook"><span class="scrBookName" lang="x-acc">SAN MATÉO</span><span class="scrBookCode" lang="x-acc">MAT</span><div class="Title_Main"><span class="Title_Secondary" lang="x-acc">I ʼUTZ LAJ TZIJ CHIRIJ I JESUCRISTO U TZʼIBAM</span><span lang="x-acc">I SAN MATÉO</span>
</div><div class="scrIntroSection"><div class="Intro_Section_Head"><span lang="en"></span>
</div><div class="Intro_List_Item1"><span lang="x-acc">I ʼutz laj tzij chirij i Jesuscrísto u tzʼibam i San Matéo</span>
</div><div class="Intro_List_Item2"><span lang="x-acc">San Mateo</span>
</div><div class="Intro_List_Item3"><span lang="x-acc">Mt</span>
</div></div><div class="columns"><div class="scrSection"><div class="Section_Head"><span lang="x-acc">I qui bi i je ratit u mam i Jesucrísto</span>
</div><div class="Paragraph"><span class="Chapter_Number" lang="x-acc">1</span><span class="Verse_Number" lang="x-acc">1</span><span lang="x-acc">Iri are i qui bi i je ratit u mam i Jesucrísto chi umuk uxiquin i ujer mam David xak i ujer mam Abraham.</span>
</div><div class="Paragraph"><span class="Verse_Number" lang="x-acc">2</span><span lang="x-acc">I mam Abraham-le are u kajaw i mam Isaac; xoʼon panok, i mam Isaac-le are u kajaw i mam Jacob; teʼuri i mam Jacob-le are i qui kajaw i mam Juda cuʼ i ratz u chaʼ. </span><span class="Verse_Number" lang="x-acc">3</span><span lang="x-acc">Teʼuri i mam Juda are qui kajaw i mam Fáres xak i mam Zar, i qui chuch are i ati Támar. Xoʼon panok, i mam Fáres are u kajaw i mam Esrom, teʼuri i mam Esrom are u kajaw i mam Aram. </span><span class="Verse_Number" lang="x-acc">4</span><span lang="x-acc">Xoʼon panok, i mam Aram are u kajaw i mam Aminadab; y teʼuri i mam Aminadab are u kajaw i mam Naason; i mam Naason-le are u kajaw i mam Salmon. </span><span class="Verse_Number" lang="x-acc">5</span><span lang="x-acc">Xoʼon panok, i mam Salmon are u kajaw i mam Booz, y u chuch are i ati Rahab. Teʼuri i mam Booz are u kajaw i mam Obed, y u chuch are i ati Rut. Teʼuri i mam Obed-le are u kajaw i mam Isai. </span><span class="Verse_Number" lang="x-acc">6</span><span lang="x-acc">Y xoʼon panok, i mam Isai are u kajaw i mam Rey David. I mam David-le are u kajaw i mam Salomon, i u chuch i mam Salomon are i rixokil can i ʼetz mam Urías.</span>
</div><div class="Paragraph"><span class="Verse_Number" lang="x-acc">7</span><span lang="x-acc">Xoʼon panok, i mam Salomon-le are u kajaw i mam Roboam; teʼuri i mam Roboam are u kajaw i mam Abías; i mam Abías-le are u kajaw i mam Asa. </span><span class="Verse_Number" lang="x-acc">8</span><span lang="x-acc">Xoʼon panok, i mam Asa are u kajaw i mam Josafat, teʼuri i mam Josafat are u kajaw i mam Joram; i mam Joram are u kajaw i mam Uzías. </span><span class="Verse_Number" lang="x-acc">9</span><span lang="x-acc">Teʼuri i mam Uzías are u kajaw i mam Jotam; i mam Jotam are u kajaw i mam Acaz; i mam Acaz-le are u kajaw i mam Ezequías. </span><span class="Verse_Number" lang="x-acc">10</span><span lang="x-acc">I mam Ezequías are u kajaw i mam Manases, i mam Manases are u kajaw i mam Amon; i mam Amon are u kajaw i mam Josías. </span><span class="Verse_Number" lang="x-acc">11</span><span lang="x-acc">I mam Josías are qui kajaw i mam Jeconías cuʼ i ratz u chaʼ. Are je cʼas ique, are ʼuri xe chap i aj Israel winak y xe cʼam bi pa tinimit Babilónia.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Teʼuri, xoʼon panok i mam Jeconías are u kajaw i mam Salatiel; teʼuri i mam Salatiel are u kajaw i mam Zorobabel. </span><span class="Verse_Number" lang="x-acc">13</span><span lang="x-acc">I mam Zorobabel are u kajaw i mam Abiud; i mam Abiud are u kajaw i mam Eliaquim; i mam Eliaquim are u kajaw i mam Azor; </span><span class="Verse_Number" lang="x-acc">14</span><span lang="x-acc">i mam Azor are u kajaw i mam Sadoc; i mam Sadoc are u kajaw i mam Aquim; i mam Aquim are u kajaw i mam Eliud. </span><span class="Verse_Number" lang="x-acc">15</span><span lang="x-acc">I mam Eliud are u kajaw i mam Eleázar; i mam Eleázar are u kajaw i mam Matan; i mam Matan are u kajaw i mam Jacob. </span><span class="Verse_Number" lang="x-acc">16</span><span lang="x-acc">I mam Jacob are u kajaw i mam Jose; i mam Jose-le are i rachijil i al-Mariy. I al-Mariy are u chuch i Jesus chi Tolke</span><span class="scrFootnoteMarker"><a href="#Fc9de758c-3779-415e-9de9-413945505736"></a></span><span class="Note_General_Paragraph" id="FC9DE758C-3779-415E-9DE9-413945505736" title="a"><span lang="x-acc">I tzij “Crísto” ca bixic queʼelok “Tolke,” pa ka chʼawbal yoj.</span>
</span><span lang="x-acc">.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Chi cakil wi je cajlajuj lemaj chi qui kajawim re can i mam Abraham cʼa ruʼ i mam David; teʼuri xak je cajlajuj tan chic lemaj chi qui kajawim tan chic chi rijil i mam David cʼa xe cʼam bi i aj Israel winak pa tinimit Babilónia. Xak je cajlajuj lemaj tan chic chi rijil i qui ʼenam i aj Israel winak pa Babilónia cʼa xu rik i ʼij chi xalax i Crísto chi Tolke.</span>
</div></div><div class="scrSection"><div class="Section_Head"><span lang="x-acc">Wach i ralaxbal i Jesucrísto</span>
</div><div class="Paragraph"><span class="Verse_Number" lang="x-acc">18</span><span lang="x-acc">I ralaxbal i Jesucrísto, queje iri xoʼono: i al-Mariy, chi u chuch, ya u bim chic che i ma Jose chi que cʼuliʼic. Xui-ri, are maja cacucʼaj quib, ire iwab winak chic rumal u choʼab u Tewal i Dios chi petnak puwi. </span><span class="Verse_Number" lang="x-acc">19</span><span lang="x-acc">I ma Jose xu bij pu cʼux chi xa quiqui jach quib ruʼ i al-Mariy aliʼal. ʼUtz laj winak ire, n-craj ta cu ya u qʼuix che chiquiwach conojel i winak. </span><span class="Verse_Number" lang="x-acc">20</span><span lang="x-acc">Are ca tijin chu chʼobic ile, jun ángel re i Kajwal xupon ruʼ. I ma Jose xrachicʼaj pu waram chi xu bij i ángel che:</span>
</div><div class="Paragraph"><span lang="x-acc">—A-Jose, chi at umuk uxiquin can i mam David, ma xij awib che i al-Mariy; cha cʼulaj na awuʼ, lic are awixokil, man i acʼal chi calax na ruʼ, i rajaw are i u Tewal i Dios. </span><span class="Verse_Number" lang="x-acc">21</span><span lang="x-acc">I acʼal-le chi calax na, are jun ala. Cha ya pu bi A-JESUS. Queje ni u bi ile, man que resaj u winak chupam i qui mac. (Queje ile xu bij i ángel che.)</span>
</div><div class="Paragraph"><span class="Verse_Number" lang="x-acc">22</span><span lang="x-acc">Queje xe icʼaw wi ique ile; y xeʼelok pacha u bim can i Kajwal ujer. Ire u bim che jun ajbil u tzij:</span>
</div><div class="Line1"><span class="Verse_Number" lang="x-acc">23</span><span lang="x-acc">I apoj ali ca qʼuiji ni yobil chirij y calax ni jun ala ruʼ;</span>
</div><div class="Line1"><span lang="x-acc">i ala-le, Emanuel ca bix che.</span>
</div><div class="Paragraph_Continuation"><span lang="x-acc">Queje i tzij ile xu tzʼibaj i ajbil u tzij i Dios ujer. I “Emanuel” queʼelok: Dios ʼo kuʼ.</span>
</div><div class="Paragraph"><span class="Verse_Number" lang="x-acc">24</span><span lang="x-acc">I ma Jose, are xcʼun sak chuwach, ʼis xoʼon pacha xbix che rumal i ángel chi taktal li ruʼ rumal i Kajwal Dios; xrucʼaj i al-Mariy chi lic rixokil. </span><span class="Verse_Number" lang="x-acc">25</span><span lang="x-acc">Xui-ri, ire toʼ xu chajij i al-Mariy, n-xqʼuiji ta tan ruʼ, cʼa xqʼuiji ni ral acʼal; y xu ya pu bi A-JESUS.</span>
</div></div><div class="scrSection"><div class="Section_Head"><span lang="x-acc">I nimak tak aj ʼij que upon ruʼ i Jesus</span>
</div><div class="Paragraph"><span class="Chapter_Number" lang="x-acc">2</span><span class="Verse_Number" lang="x-acc">1</span><span lang="x-acc">Are xalax i Jesus pa tinimit Belen re i jyub Judéa, i ʼatol tzij are i mam Heródes. I mam-le ʼo pu patan pa tinimit Jerusalen; je ʼo juban winak je aj ʼij</span><span class="scrFootnoteMarker"><a href="#F3bae7b8f-4a0c-4da6-8519-678b2fad388c"></a></span><span class="Note_General_Paragraph" id="F3BAE7B8F-4A0C-4DA6-8519-678B2FAD388C" title="b"><span lang="x-acc">I je aj ʼij-le je winak chi quetaʼam i ajlanic re i ʼij, i icʼ.</span>
</span><span lang="x-acc">, je petnak cʼa naj pa oriénte. </span><span class="Verse_Number" lang="x-acc">2</span><span lang="x-acc">Are xe upon pa Jerusalen, xqui tzʼonoj chique i winak:</span>
</div><div class="Paragraph"><span lang="x-acc">—¿Paʼowi i nim laj ʼatol tzij que i aj Israel winak chi xalaxic? Ya xkil i u chʼumil are oj ʼo chila pa oriénte, rumal-i xoj cʼun chu cojic u ʼij —xqui bij.</span>
</div><div class="Paragraph"><span class="Verse_Number" lang="x-acc">3</span><span lang="x-acc">I nim laj ʼatol tzij, mam Heródes, are xu ta rason ile, lic xcʼachir rumal; xak conojel i winak pa tinimit Jerusalen xe cʼachir rumal. </span><span class="Verse_Number" lang="x-acc">4</span><span lang="x-acc">Teʼuri i ʼatol tzij xe u siqʼuij i nimak tak sacerdóte que i aj Israel, tak i tijonel re i tzij tzʼibtal can rumal i mam Moises ujer. Are xe moltajic, xu tzʼonoj chique pa calax na wi i Crísto chi tolque coyʼem. </span><span class="Verse_Number" lang="x-acc">5</span><span lang="x-acc">Ique xqui bij ʼuri che:</span>
</div><div class="Paragraph"><span lang="x-acc">—Calax pa tinimit Belen, u cwenta i jyub Judéa. Queje ile queʼelok, man queje ile tzʼibtal can rumal i ajbil u tzij i Dios ujer. Queje iri xu bij:</span>
</div><div class="Line1"><span class="Verse_Number" lang="x-acc">6</span><span lang="x-acc">Yet chi at tinimit Belen,</span>
</div><div class="Line1"><span lang="x-acc">at u cwenta i jyub Juda,</span>
</div><div class="Line1"><span lang="x-acc">ma chʼobo mok n-ti a ʼij yet;</span>
</div><div class="Line1"><span lang="x-acc">ʼo ni a ʼij man chiquixol awacʼal yet</span>
</div><div class="Line1"><span lang="x-acc">queʼelok ʼo ni jun qui cʼambeal;</span>
</div><div class="Line1"><span lang="x-acc">cucʼaw ni u tzam chique in winak, aj Israel.</span>
</div><div class="Paragraph_Continuation"><span lang="x-acc">Queje ile tzʼibtal canok —xqui bij i mamʼib.</span>
</div><div class="Paragraph"><span class="Verse_Number" lang="x-acc">7</span><span lang="x-acc">Teʼuri i mam Heródes aliʼal xe u siqʼuij i nimak tak aj ʼij chi je petnak pa oriénte y xu tzʼonoj chique wach xoʼon i icʼ, wach xoʼon i ʼij are xwinakir i chʼumil. </span><span class="Verse_Number" lang="x-acc">8</span><span lang="x-acc">Teʼuri, xe u takbi pa Belen. Xu bij chique:</span>
</div><div class="Paragraph"><span lang="x-acc">—Jix chu tzucuxic i ral acʼal-le; naʼal chi tzucuj. We xi riko, col i bij chwe, man xak yin quin ʼe chu cojic u ʼij —xu bij i mam Heródes.</span>
</div><div class="Paragraph"><span class="Verse_Number" lang="x-acc">9</span><span lang="x-acc">I nimak tak aj ʼij, are xutzin u bixquil ile chique, xqui maj chubi qui be. I chʼumil chi xnabeaj chiquiwach cʼa pa oriénte, xbin chic chiquiwach cʼa xupon pa yatal wi i ral acʼal. Chila xtaqʼui na puwi i ja paʼowi i Jesus. </span><span class="Verse_Number" lang="x-acc">10</span><span lang="x-acc">Are xquil i nimak tak aj ʼij chi xtaqʼui i chʼumil, lic xe quicotic. </span><span class="Verse_Number" lang="x-acc">11</span><span lang="x-acc">Y xe ʼoc ruʼ ja, xqui rik i acʼal ruʼ u chuch, ixok Mariy, xe xuquiʼic, xqui coj u ʼij i acʼal. Teʼuri, xqui tor i quekan, xquesaj li qui sipon chi cucʼam y xqui ya che. Ile are óro, xak inciénso, xak i mírra</span><span class="scrFootnoteMarker"><a href="#F74e596bf-e376-4b51-85be-59dec0e59b77"></a></span><span class="Note_General_Paragraph" id="F74E596BF-E376-4B51-85BE-59DEC0E59B77" title="c"><span lang="x-acc">Mírra are jun cunbal lic muy, lic pakal rajil.</span>
</span><span lang="x-acc">. </span><span class="Verse_Number" lang="x-acc">12</span><span lang="x-acc">Are xe tzalij chic pa qui tinimit, junwi chic be xqui majo man xbix chique rumal i Dios piqui waram chi me tzalij chic ruʼ i mam Heródes.</span>
</div></div><div class="scrSection"><div class="Section_Head"><span lang="x-acc">I qui camsaxic i acʼalab rumal i mam Heródes</span>
</div><div class="Paragraph"><span class="Verse_Number" lang="x-acc">13</span><span lang="x-acc">Je ʼenak chic i nimak tak aj ʼij, teʼuri jun ángel re i Kajwal xwinakir pu waram i ma Jose. Xu bij che:</span>
</div><div class="Paragraph"><span lang="x-acc">—Chat walijok, cha cʼama bi awacʼal, xak i u chuch, y chat ʼanmajok, jat cʼa Egípto. Chat ʼol chila cʼa quin bij na chawe umpa cat petic, man i mam Heródes cu tzucuj ni acʼal, craj cu camsaj —xu bij i ángel che.</span>
</div><div class="Paragraph"><span class="Verse_Number" lang="x-acc">14</span><span lang="x-acc">I ma Jose xwalijic, xu cʼambi i acʼal, xak i u chuch, y xqui majbi qui be chaʼab, xe ʼe cʼa pa Egípto. </span><span class="Verse_Number" lang="x-acc">15</span><span lang="x-acc">Chila xe qʼuiji wi cʼa are xcam i mam Heródes. Queje ile xeʼelok xak jun ruʼ pacha u bim can i Kajwal; man i ajbil u tzij i Dios u tzʼibam can i tzij-i chi u bim i Kajwal: “Pa Egípto quin siqʼuij wi in Cʼojol.” (Queje ile tzʼibtal canok.)</span>
</div><div class="Paragraph"><span class="Verse_Number" lang="x-acc">16</span><span lang="x-acc">I mam Heródes, are xu nabej chi xtʼor can cumal i nimak tak aj ʼij, lic xpe roywal che. Rumal ʼuri, xu tak qui camsaxic conojel i ral tak alabom we maja quiqui chap oxib junab, man qui bim che chi colo ʼo chic queb junab che u winakiric i chʼumil. Queje xu tak u ʼanic ile pa tinimit Belen, xak ronojel i jyub chirij chuwach. </span><span class="Verse_Number" lang="x-acc">17</span><span lang="x-acc">Queje ile xeʼelok pacha xu bij i tzij tzʼibtal can rumal i mam Jeremías, i ajbil u tzij i Dios ujer. Xu bij ire:</span>
</div><div class="Line1"><span class="Verse_Number" lang="x-acc">18</span><span lang="x-acc">Ca tataj jun nim laj oʼej pa tinimit Rama,</span>
</div><div class="Line1"><span lang="x-acc">Are i ixokib aj Israel</span><span class="scrFootnoteMarker"><a href="#F406fa0ef-e6a4-4a7a-abaf-2dac4385c5de"></a></span><span class="Note_General_Paragraph" id="F406FA0EF-E6A4-4A7A-ABAF-2DAC4385C5DE" title="d"><span lang="x-acc">I mer tzij xu bij waral-i are “Ati Raquel.” Ire queʼelok qui qʼuexel conojel i ixokib aj Israel.</span>
</span><span lang="x-acc"> que siqʼuinic, que oʼic,</span>
</div><div class="Line1"><span lang="x-acc">Man i cacʼal, ya xe camic, ya n-ta chic;</span>
</div><div class="Line1"><span lang="x-acc">Lic n-ca pactaj ti qui bis rumal.</span>
</div><div class="Paragraph_Continuation"><span lang="x-acc">(Queje ile tzʼibtal canok.)</span>
</div><div class="Paragraph"><span class="Verse_Number" lang="x-acc">19</span><span lang="x-acc">Xoʼon panok xcam i mam Heródes. Teʼuri, chila pa Egípto, jun ángel re i Kajwal xwinakir ruʼ i ma Jose pu waram. Xu bij che:</span>
</div><div class="Paragraph"><span class="Verse_Number" lang="x-acc">20</span><span lang="x-acc">—Chat walijok, cha cʼama bi acʼal y u chuch, chix tzalij che i jyub Israel; man ya xe cam ique chi cacaj u camsaxic i acʼal. (Queje ile xu bij i ángel che.)</span>
</div><div class="Paragraph"><span class="Verse_Number" lang="x-acc">21</span><span lang="x-acc">Teʼuri i ma Jose xwalijic, xu cʼam bi racʼal, i rixokil y xe tzalij che i jyub Israel. </span><span class="Verse_Number" lang="x-acc">22</span><span lang="x-acc">Are que tijin chi be, i ma Jose xu ta rason chi u qʼuexel i mam Heródes are i u cʼojol, ma Arqueláo u bi. Ire xu xij rib che, n-xraj ta xa ʼe jeki pa jyub Judéa rumal. Teʼuri xbix chic che rumal i Dios pu waram wach i cu ʼano; rumal-i, xa ʼe pa jyub Galiléa. </span><span class="Verse_Number" lang="x-acc">23</span><span lang="x-acc">Are xe upon chila, xa ʼe jeki pa tinimit Nazaret. Queje ile xeʼelok, pacha qui bim i ajbil u tzij i Dios ujer, chi Jesus “aj Nazaret” ca bix na che.</span>
</div></div><div class="scrSection"><div class="Section_Head"><span lang="x-acc">I ma Wan, aj kajsanel ya, coc chi chac</span>
</div><div class="Paragraph"><span class="Chapter_Number" lang="x-acc">3</span><span class="Verse_Number" lang="x-acc">1</span><span lang="x-acc">Xoʼon panok, i ma Wan, aj kajsanel ya, xupon che i chakij jyub tzʼinilic, chila pa jyub Judéa. Are xuponic, xoc chu bixquil u tzij i Dios chique i winak chi xe moltaj ruʼ.</span>
</div><div class="Paragraph"><span class="Verse_Number" lang="x-acc">2</span><span lang="x-acc">—Chi jalwachij i nojbal chuwach i Dios —xu bij chique—. Man i ʼatbal tzij chi ca pe chicaj ya ca jekanic —xu bij.</span>
</div><div class="Paragraph"><span class="Verse_Number" lang="x-acc">3</span><span lang="x-acc">I ma Wan-le are i jun chi ʼax bital wi chi ca cʼunic. Are i bin-nak can ile are i ujer ajbil u tzij i Dios mam Isaías. Ire u tzʼibam canok:</span>
</div><div class="Line1"><span lang="x-acc">Ca tataj u chʼawbal jun ca siqʼuin che i jyub tzʼinilic; cu bij:</span>
</div><div class="Line1"><span lang="x-acc">“¡Ya ca pe i Kajwal! Chi yijba u be chuwach.</span>
</div><div class="Line1"><span lang="x-acc">Chi sucʼba niʼpa i jul, niʼpa i tanalak pu be i Kajwal.”</span>
</div><div class="Paragraph_Continuation"><span lang="x-acc">(Queje ile tzʼibtal canok.)</span>
</div><div class="Paragraph"><span class="Verse_Number" lang="x-acc">4</span><span lang="x-acc">I ma Wan, i u ʼuʼ ire xa are i rismal camey ʼantal u ʼuʼ che; i ximbal u pam xa are chʼakap tzʼum. Wach i xu tijo xa are wach i xu rik pa tak ʼes: xa xu tij u waʼal cab, xak xe u tij i ral tak sacʼ. </span><span class="Verse_Number" lang="x-acc">5</span><span lang="x-acc">I winak chi xe upon ruʼ chu tayic u tzij, ʼo i je petnak cʼa pa tinimit Jerusalen, xak ʼo i je petnak pa ronojel tak lugar re i jyub Judéa, xak ʼo i je petnak chu nakaj i ya Jordan. </span><span class="Verse_Number" lang="x-acc">6</span><span lang="x-acc">Ique, are xqui tzʼonoj ni cuybal mac che i Dios, teʼuri i ma Wan xu kajsaj ya piquiwi pa ya Jordan.</span>
</div><div class="Paragraph"><span class="Verse_Number" lang="x-acc">7</span><span lang="x-acc">Xui-ri, xril ire je qʼui i aj Fariséo winak, xak i aj Saducéo</span><span class="scrFootnoteMarker"><a href="#F98d62011-8c4e-4ef9-b11d-ae35ac350731"></a></span><span class="Note_General_Paragraph" id="F98D62011-8C4E-4EF9-B11D-AE35AC350731" title="e"><span lang="x-acc">I aj Fariséo winak je jutzobaj aj Israel winak chi lic xqui coj u ʼij i ujer ʼatbal tzij re i mam Moises. Xak lic xqui coj u ʼij i qui costúmbre chi qui cojom junam ruʼ i ʼatbal tzij-le. I aj Saducéo winak xak je jutzobaj aj Israel. Ique-le lic je are u nimakil re i rachoch i Dios. I qui cʼutunic ique junwi jubiʼ chuwach que i aj Fariséo.</span>
</span><span lang="x-acc">, chi cacaj ique toʼ ca kajsax ya piquiwi. Are ʼuri xu bij chique:</span>
</div><div class="Paragraph"><span lang="x-acc">—¡Yix xa ix racʼal cumatz! ¿Pachin xbin chiwe yix chi quix totaj chuwach i tojpen chi ca tijin nali piwi? </span><span class="Verse_Number" lang="x-acc">8</span><span lang="x-acc">Chi ʼalijinsaj ʼut ruʼ wach tak i qui ʼano we i jalwachim chic i nojbal chuwach i Dios. </span><span class="Verse_Number" lang="x-acc">9</span><span lang="x-acc">Mi chʼob yix mok xa n-ca pe tu tojbalil piwi yix xa rumal ix aj Israel winak, xa rumal ix umuk uxiquin can i mam Abraham. Mi chʼob yix chi lic quix totaj na rumal. Quin bij chiwe chi Dios, che i abaj-i, ca tiqui chu ʼonquil uqʼuial aj Israel winak che, we ta craj —xu bij i ma Wan chique. </span><span class="Verse_Number" lang="x-acc">10</span><span lang="x-acc">Xak xu bij:</span>
</div><div class="Paragraph"><span lang="x-acc">—I tojpen ya ca pe piwi, pacha jun icaj yij chic che jun cheʼ, cʼatzbal re i raʼ. Ronojel tak i cheʼ chi n-cu ya tu wach chom, ca cʼatzixic; teʼuri ca porox pa ʼaʼ. </span><span class="Verse_Number" lang="x-acc">11</span><span lang="x-acc">Yin, katzij, quin kajsaj ya piwi yix, cʼutbal-re we i jalwachim chic i nojbal chuwach i Dios. Xui-ri, i Jun chi ca cʼun chwijil yin cu kajsaj i u Tewal i Dios piquiwi niʼpa i qui jalwachim qui cʼaslemal; xak cu kajsaj li ʼaʼ piquiwi i je mal. Ire lic nim ni u ʼij chinwach yin; n-ca majaw ta chwe we quin ʼan mocom che wib chirij, mi tene cwucʼaj u xajab, rumal ni u ʼij nim. </span><span class="Verse_Number" lang="x-acc">12</span><span lang="x-acc">Col u ʼata tzij piquiwi i winak, pachin i je ʼutz, xak pachin i ne te ʼutz. Ire yij chic pacha coʼon jun ruʼ u pala are cu pu u wach u trígo. Are i ʼutz quel che u trígo, cu molo y cu ya pu cʼolbal. I rij, chi n-ʼus taj, ca porox pa ʼaʼ chi n-tu chupic —xu bij i ma Wan chique.</span>
</div></div><div class="scrSection"><div class="Section_Head"><span lang="x-acc">U kajsaxic ya puwi i Jesus</span>
</div><div class="Paragraph"><span class="Verse_Number" lang="x-acc">13</span><span lang="x-acc">Che tak i ʼij-le, i Jesus xel pa Galiléa, xupon chiya Jordan pa ʼo wi i ma Wan; xupon chu kajsaxic ya puwi rumal ire. </span><span class="Verse_Number" lang="x-acc">14</span><span lang="x-acc">I ma Wan xu chʼobo chi n-cu maj taj we are ire ca kajsaw ya puwi i Jesus. Xu bij:</span>
</div><div class="Paragraph"><span lang="x-acc">—Yet, mas ca majaw chawe chi ca kajsaj ya pinwi yin. N-ca majaw taj we yin quin kajsaw ya pawi yet —xu bij.</span>
</div><div class="Paragraph"><span class="Verse_Number" lang="x-acc">15</span><span lang="x-acc">I Jesus xu bij:</span>
</div><div class="Paragraph"><span lang="x-acc">—N-ta coʼono. Queje cha ʼana ni ile woʼor, man ca majawic caka ʼan ni ronojel pacha craj i Dios —xu bij.</span>
</div><div class="Paragraph"><span lang="x-acc">Teʼuri i ma Wan xu ya u wach che, wach i xbix che. </span><span class="Verse_Number" lang="x-acc">16</span><span lang="x-acc">I Jesus, are xutzin u kajsaxic ya puwi, xel pa ya. Xak teʼet, xjaktaj i caj, xa ʼiltaj i u Tewal i Dios chi xkaj lok pacha jun palomax sucʼulic puwi Jesus, </span><span class="Verse_Number" lang="x-acc">17</span><span lang="x-acc">y xtataj jun chʼawbal chicaj chi xu bij:</span>
</div><div class="Paragraph"><span lang="x-acc">—Iri lic are i wacʼal chi cʼax quin naʼo; lic quin quicot che, wach u ʼanom.</span>
</div></div><div class="scrSection"><div class="Section_Head"><span lang="x-acc">Xraj itzel cu tzaksaj i Jesus chupam u mac</span>
</div><div class="Paragraph"><span class="Chapter_Number" lang="x-acc">4</span><span class="Verse_Number" lang="x-acc">1</span><span lang="x-acc">Are xoʼon ile, i Jesus xcʼam bi rumal i u Tewal i Dios che jun jyub tzʼinilic. Xcʼam bi chila, ʼilbal-re we ca tzaksax chupam u mac rumal itzel. </span><span class="Verse_Number" lang="x-acc">2</span><span lang="x-acc">Chila xu chʼij cuarénta ʼij, cuarénta aʼab, lic n-ta xu tijo; teʼuri xpe i numic che. </span><span class="Verse_Number" lang="x-acc">3</span><span lang="x-acc">Are ʼuri, xupon itzel ruʼ, tzaksabal-re chupam u mac. Xu bij che:</span>
</div><div class="Paragraph"><span lang="x-acc">—We katzij at u Cʼojol i Dios, cha bij che i abaj-le chi coʼon wa che rib —xu bij che.</span>
</div><div class="Paragraph"><span class="Verse_Number" lang="x-acc">4</span><span lang="x-acc">I Jesus xu laʼ u wach che itzel y xu bij:</span>
</div><div class="Paragraph"><span lang="x-acc">—N-quin ʼan taj, man tzʼibtalic chupam u wuj i Dios: “N-xui ta rumal i wa je cʼas i winak; are rumal ronojel u tzij i Dios je cʼaslic.”</span>
</div><div class="Paragraph"><span class="Verse_Number" lang="x-acc">5</span><span lang="x-acc">Teʼuri itzel xu cʼam bi i Jesus che i loʼlaj tinimit, Jerusalen. Xe u ya chila cʼa chu tzam i rachoch i Dios. </span><span class="Verse_Number" lang="x-acc">6</span><span lang="x-acc">Teʼuri xu bij che:</span>
</div><div class="Paragraph"><span lang="x-acc">—We at u Cʼojol i Dios, cha cʼaka bi awib cʼa pulew. N-cat cam taj, man chupam u wuj i Dios, queje iri tzʼibtalic:</span>
</div><div class="Line1"><span lang="x-acc">I Dios cu bij na chique i ángel chi cat qui chajij.</span>
</div><div class="Line1"><span lang="x-acc">Ique lic cat cucʼaj che qui ʼab, mi tene quiqui ya chawe que ʼana cʼax che awakan che abaj.</span>
</div><div class="Paragraph_Continuation"><span lang="x-acc">(Queje ile xu bij itzel che.)</span>
</div><div class="Paragraph"><span class="Verse_Number" lang="x-acc">7</span><span lang="x-acc">I Jesus xu laʼ chic u wach che:</span>
</div><div class="Paragraph"><span lang="x-acc">—Xak tzʼibtal chupam u wuj i Dios chi maka cʼam u pam i Kajwal Dios —xu bij che.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Teʼuri itzel xu cʼam chubi i Jesus che jun jyub, naj u wi. Chila xe u cʼutu wi ronojel i tinimit ʼo chuwach i jyub taʼaj, ruʼ tak i qui chomal. </span><span class="Verse_Number" lang="x-acc">9</span><span lang="x-acc">Teʼuri xu bij che:</span>
</div><div class="Paragraph"><span lang="x-acc">—Ronojel iri ʼis quin sipaj chawe, xui-ri we yet cat xuqui chinwach chu cojic in ʼij. (Queje ile xu bij itzel che.)</span>
</div><div class="Paragraph"><span class="Verse_Number" lang="x-acc">10</span><span lang="x-acc">I Jesus xu laʼ chic u wach che itzel:</span>
</div><div class="Paragraph"><span lang="x-acc">—¡Jat, at Satanas! Man chupam u wuj i Dios, queje iri tzʼibtalic: “Xui che i Kajwal Dios cha cojo u ʼij; xui che ire ca ʼan wi a patan,” —xu bij che.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Teʼuri itzel xel chuwach i Jesus; are ʼuri xe upon juban ángel ruʼ, xol qui to wach i rajwaxic che.</span>
</div></div><div class="scrSection"><div class="Section_Head"><span lang="x-acc">I Jesus xu jek u chac pa jyub Galiléa</span>
</div><div class="Paragraph"><span class="Verse_Number" lang="x-acc">12</span><span lang="x-acc">Xoʼon panok, xu ta rason i Jesus chi ma wan tzʼapil pa cárcel. </span><span class="Verse_Number" lang="x-acc">13</span><span lang="x-acc">Are xu ta ile, xa ʼe tan chic pa jyub Galiléa, xel pa Nazaret, xa ʼe jekel pa tinimit Capernaum. I Capernaum ʼo chu chiʼ i alagun; ʼo che i jyub Zabulon, tak i Neftali. </span><span class="Verse_Number" lang="x-acc">14</span><span lang="x-acc">Are xupon i Jesus pa jyub-le, xeʼelok pacha u tzʼibam can i mam Isaías chi ajbil u tzij i Dios ujer. U tzʼibam can ire i tzij-i:</span>
</div><div class="Line1"><span class="Verse_Number" lang="x-acc">15</span><span lang="x-acc">Quin bij chiwe wach quiquil na</span>
</div><div class="Line1"><span lang="x-acc">chila pa jyub Zabulon tak pa Neftali,</span>
</div><div class="Line1"><span lang="x-acc">chila pa jyub pa ca ʼe wi i be ruʼ i mar,</span>
</div><div class="Line1"><span lang="x-acc">chila pa jyub chʼaka ya re i Jordan,</span>
</div><div class="Line1"><span lang="x-acc">chila ʼut pa Galiléa, pa je ʼo wi i ne te aj Israel, chi n-quetaʼam ti Dios.</span>
</div><div class="Line1"><span class="Verse_Number" lang="x-acc">16</span><span lang="x-acc">I winak chila chi je ʼo pa ʼekumal, quiquil na jun nim laj sak.</span>
</div><div class="Line1"><span lang="x-acc">Ca pe u sakirbal piquiwi niʼpa i toʼ je ʼo chupam qui mac, toʼ je ʼo chuwach i camic.</span>
</div><div class="Paragraph_Continuation"><span lang="x-acc">(Queje ile xu tzʼibaj i mam Isaías ujer.)</span>
</div><div class="Paragraph"><span class="Verse_Number" lang="x-acc">17</span><span lang="x-acc">Are xupon i Jesus chila, are ʼuri xu jek u bixquil chique i winak:</span>
</div><div class="Paragraph"><span lang="x-acc">—Chi jalwachij i noʼoj chuwach i Dios, man i u ʼatbal tzij ya ca jekanic. (Queje ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">I Jesus xe u siqʼuij cajib achiab, aj chapol car</span>
</div><div class="Paragraph"><span class="Verse_Number" lang="x-acc">18</span><span lang="x-acc">Che tak i ʼij-le, are ca tijin i Jesus chi be chu chiʼ i alagun Galiléa, xe ril queb achiab, catz qui chaʼ quib. I jun are i ma Simon chi xak ma Pédro quiqui bij che; i jun chic are i ma Andres. Ique-le je aj chapol car, y que tijin chu cʼakic i cataraya pa ya. </span><span class="Verse_Number" lang="x-acc">19</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Chix terej chwij y quin ʼan na chiwe ix aj molol que i winak pacha qui ʼan chique i car —xu bij chique.</span>
</div><div class="Paragraph"><span class="Verse_Number" lang="x-acc">20</span><span lang="x-acc">Are ʼuri, ique xcoʼtaj can i cataraya, y xe ʼe ruʼ.</span>
</div><div class="Paragraph"><span class="Verse_Number" lang="x-acc">21</span><span lang="x-acc">Xoʼon chupan jubiʼ, i Jesus xe ril chic queb achiab catz qui chaʼ quib. Are i ma Jacóbo, xak i ma Wan, je u cʼojol i mam Zebedéo. Ique je ʼo pa bárco ruʼ i qui kajaw, que tijin chu yijbaxic i cataraya are xe u siqʼuij i Jesus ruʼ; </span><span class="Verse_Number" lang="x-acc">22</span><span lang="x-acc">juntir xqui canaj can i qui bárco, xqui canaj can i qui kajaw, y xe terej chirij.</span>
</div></div><div class="scrSection"><div class="Section_Head"><span lang="x-acc">I Jesus xe u nawsaj je uqʼuial winak</span>
</div><div class="Paragraph"><span class="Verse_Number" lang="x-acc">23</span><span lang="x-acc">Teʼuri i Jesus xu jek qui solixic ronojel tak i tinimit pa jyub re i Galiléa. Xoc ruʼ tak ja re qui molbalʼib, y xe u nawsaj i winak chi que moltaj chila. Xu paxsaj i ʼutz laj tzij re u ʼatbal tzij i Dios, xak xe rutzirsaj iwabib, bi chi cʼaxil ʼo chique. </span><span class="Verse_Number" lang="x-acc">24</span><span lang="x-acc">Xak ronojel i jyub Síria xak xqui ta rason wach ca tijin i Jesus chu ʼonquil pa Galiléa. Xqui jek li qui cʼamic iwabib ruʼ: niʼpa ʼo tak i yobil chique, niʼpa ʼo tak cʼax chique. Xe qui cʼam li ʼo itzel tew chique, xak niʼpa i quiqui tij i camic rumal i atac, xak niʼpa i je sic. I Jesus, niʼpa ile xe rutzirsaj. </span><span class="Verse_Number" lang="x-acc">25</span><span lang="x-acc">Je uqʼuial winak xe terej chirij: xe cʼun i aj Galiléa, xe cʼun i aj Decápolis, xe cʼun i aj pa Jerusalen, xak ronojel i Judéa, xak xe cʼun aj chʼakap re i ya Jordan.</span>
</div></div><div class="scrSection"><div class="Section_Head"><span lang="x-acc">I Jesus xu bij pachin i ca pe ni ʼutz piquiwi</span>
</div><div class="Paragraph"><span class="Chapter_Number" lang="x-acc">5</span><span class="Verse_Number" lang="x-acc">1</span><span lang="x-acc">I Jesus, are xe ril je uqʼuial winak je teren chirij, xel bi chuwi jun jyub, y xcubi chila. Niʼpa i que tijin qui nawic che u tzij xqui mol quib ruʼ. </span><span class="Verse_Number" lang="x-acc">2</span><span lang="x-acc">Teʼuri xu jek qui nawsaxic ruʼ i tzij-i:</span>
</div><div class="Paragraph"><span class="Verse_Number" lang="x-acc">3</span><span lang="x-acc">—ʼUtz que ique chi quetaʼam ʼo rajwaxic piqui cʼux chuwach i Dios, man que oc na ʼuri pa cu ʼat wi tzij i Dios.</span>
</div><div class="Paragraph"><span class="Verse_Number" lang="x-acc">4</span><span lang="x-acc">ʼUtz que ique chi que bisonic, man i Dios cu cubsaj ni qui cʼux.</span>
</div><div class="Paragraph"><span class="Verse_Number" lang="x-acc">5</span><span lang="x-acc">ʼUtz que ique chi ʼo u nimal qui cʼux, man ca yaʼ ni jyub taʼaj chique chi u sujum i Dios.</span>
</div><div class="Paragraph"><span class="Verse_Number" lang="x-acc">6</span><span lang="x-acc">ʼUtz que ique chi lic quiqui rayij u ʼanic wach tak craj i Dios, man ire lic que u to chu ʼonquil.</span>
</div><div class="Paragraph"><span class="Verse_Number" lang="x-acc">7</span><span lang="x-acc">ʼUtz que ique chi quewi ʼo i cʼaxnabal qui cʼux, man i Dios xak cʼax que u na ni ique.</span>
</div><div class="Paragraph"><span class="Verse_Number" lang="x-acc">8</span><span lang="x-acc">ʼUtz que ique chi chʼam i piqui cʼux, man ique quiquil nu wach i Dios.</span>
</div><div class="Paragraph"><span class="Verse_Number" lang="x-acc">9</span><span lang="x-acc">ʼUtz que ique chi que qui chomarsaj i que chʼoʼojinic, man “je wacʼal” cu bij na ʼuri i Dios chique.</span>
</div><div class="Paragraph"><span class="Verse_Number" lang="x-acc">10</span><span lang="x-acc">ʼUtz que ique chi caʼani cʼax chique xa rumal u ʼanic wach craj i Dios chique, man que oc na ʼuri pa cu ʼat wi tzij ire.</span>
</div><div class="Paragraph"><span class="Verse_Number" lang="x-acc">11</span><span lang="x-acc">ʼUtz iwe yix we cʼax que chʼaw ni winak chiwe xa wumal yin. ʼUtz iwe yix we quix qui yoʼya, xak we quiqui bij i mentir chiwij xa rumal quix terej chwij. </span><span class="Verse_Number" lang="x-acc">12</span><span lang="x-acc">Mix bisonic, xa chix quicotok, man qui rikbej ʼuri jun nim laj sipon chila chicaj. Cha cʼun chi cʼux, xak queje xqui ʼan li winak ile chique i ajbil u tzij i Dios ujer.</span>
</div></div><div class="scrSection"><div class="Section_Head"><span lang="x-acc">I je re chic i Dios je pacha atzʼam, xak je pacha u tzunbal ʼaʼ</span>
</div><div class="Paragraph"><span class="Verse_Number" lang="x-acc">13</span><span lang="x-acc">Yix ʼut lic qui rik i chac chique i winak waral chuwach i jyub taʼaj; ix pacha i atzʼam chi lic cu rik u chac chique. Xui-ri, i atzʼam, we xsach u jelal, ¿wach ʼuri u yijbaxic chic u jelal ca ʼanic? N-taj. Ile n-cu rik ta chic u chac; xa ca cʼak bic; toʼ ca wachʼalbex chic cumal i winak.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Yix ix pacha u tzunbal ʼaʼ waral chuwach i jyub taʼaj. Iwilom ʼut wach oʼonom jun tinimit we ʼo tzam jyub; lic ʼalaj, n-ruwam ta rib. </span><span class="Verse_Number" lang="x-acc">15</span><span lang="x-acc">Xak iwetaʼam, we jun cu tzij jun cantil, n-que u mina ta chuxeʼ jun cajon; n-ʼus taj we cruwaj. Are i cu ʼano, cu ya ʼan chicaj paja, man conojel que tzun na rumal. </span><span class="Verse_Number" lang="x-acc">16</span><span lang="x-acc">Xak queje chi ʼana yix, chi ix pacha u tzunbal ʼaʼ waral chuwach i jyub taʼaj, chi ya che i tzunbal ca ʼe chiquiwach i winak. Queje ile quiquil na wach tak i ʼutz qui ʼano. Rumal ʼuri, quiqui coj u ʼij i Kajaw yix chila chicaj.</span>
</div></div><div class="scrSection"><div class="Section_Head"><span lang="x-acc">I Jesus aj ʼanol re i mer usucʼ i ujer ʼatbal tzij</span>
</div><div class="Paragraph"><span class="Verse_Number" lang="x-acc">17</span><span lang="x-acc">Mi chʼob yix mok col in sacha u wach i ʼatbal tzij tzʼibtal can rumal i mam Moises ujer; mi tene ile, xak mi tene i qui cʼutunic can i ujer ajbil u tzij i Dios. Yin n-in ta aj sachol re ile. Xa in aj ʼanol re i usucʼ i tzij-le chiwach yix. </span><span class="Verse_Number" lang="x-acc">18</span><span lang="x-acc">Katzij iri: tzʼakat cʼo i caj, i jyub taʼaj, n-ca sachsax ti u wach i ujer ʼatbal tzij, mi ta jubiʼ, mi ta jun tzʼib, mi ta pichʼ che jun ral tzʼib. Ile cu chʼij na cʼa ca qʼuis ni ronojel u ʼanic pacha u chʼobom i Dios chi ca ʼani na. </span><span class="Verse_Number" lang="x-acc">19</span><span lang="x-acc">N-ca sachsax taj; rumal-i, ʼo u chac qui ʼan na pacha i cu bij ronojel i ʼatbal tzij. We ʼo jun n-xcojon ta che i ral cu jupaj tzij pichʼ re i ʼatbal tzij, xak we xu cʼut ʼuri chique i winak queje quiqui ʼan ile, ire ʼut xa pichʼ queʼelok chiquiwach conojel i juban pa cu ʼat wi tzij i Dios. Xui-ri, we jun xcojon che i mer usucʼ i ʼatbal tzij, xak xu cʼut ʼuri chique i juban chic, ire ʼuri lic nim queʼel na, pa cu ʼat wi tzij i Dios. </span><span class="Verse_Number" lang="x-acc">20</span><span lang="x-acc">Lic quin bij chiwe, ʼo u chac chix cojon na che ronojel pacha u bim can i Dios; ʼo u chac mas ʼutz u ʼanic chi ʼana ni yix chiquiwach i je tijonel re i ʼatbal tzij; xak mas ʼutz u ʼanic chi ʼana na chiquiwach i aj Fariséo. We n-qui ʼan taj, n-quix oc ta puʼab i Dios.</span>
</div></div><div class="scrSection"><div class="Section_Head"><span lang="x-acc">I Jesus xu bij chi n-ʼus taj ʼo awoywal che i jun chic</span>
</div><div class="Paragraph"><span class="Verse_Number" lang="x-acc">21</span><span lang="x-acc">I tom yix i ʼatbal tzij bital chique iwatit imam ujer. “Mix camsanic,” bital chique, “man pachin jun ca camsanic, caʼat ni tzij ʼuri puwi,” xbix chique. </span><span class="Verse_Number" lang="x-acc">22</span><span lang="x-acc">Xui-ri, yin quin bij ni usucʼ chiwe: pachin jun xa ca pe roywal che jun rachalal, xak ire caʼat ni tzij puwi. Xak pachin jun cu yoʼya i rachalal, ca yaʼ ni ire chiquiwach i nim laj nucʼbal tʼisbal. Xak we ʼo jun cu bij mal laj tzij che i rachalal, chu ʼana cwent ʼuri che rib, mok xa ca ʼe pa ʼaʼ rumal. </span><span class="Verse_Number" lang="x-acc">23</span><span lang="x-acc">Rumal-i, we yet a cʼamom li jun a sipon col a ya chuwach i Dios, teʼuri we ca cʼun pa cʼux chi ʼo jun awachalal cu chʼobo ʼo a mac che, </span><span class="Verse_Number" lang="x-acc">24</span><span lang="x-acc">cha canaj can ʼuri a sipon chila chuwach i altar, y jat ruʼ awachalal. Chi chomaj iwib chiwach. Teʼuri chat tzalij chic y cha jacha a sipon chuwach i Dios. </span><span class="Verse_Number" lang="x-acc">25</span><span lang="x-acc">We ʼo jun u cojom a mac, y craj cat u cʼam bi chuwach i ʼatbal tzij, chi chomaj iwib chiwach pa be. Queje chi ʼana ile, man ire n-cat u ya ta chuwach i ʼatbal tzij. Man i ʼatbal tzij cat u jach na piquiʼab i policía; teʼuri i policía cat u tzʼapij pa cárcel. </span><span class="Verse_Number" lang="x-acc">26</span><span lang="x-acc">Katzij iri: n-cat el ta lok, cʼa ca toj ni ronojel a mult. (Rumal-i, weʼ chi chomaj iwib chiwach.)</span>
</div></div><div class="scrSection"><div class="Section_Head"><span lang="x-acc">I pixbanic xoʼon i Jesus chique i je cachijil quib</span>
</div><div class="Paragraph"><span class="Verse_Number" lang="x-acc">27</span><span lang="x-acc">I tom yix wach cu bij i ʼatbal tzij re i mam Moises: “Ma kajsaj a ʼij ruʼ jun ixok, we n-awixokil taj,” cu bij. </span><span class="Verse_Number" lang="x-acc">28</span><span lang="x-acc">Xui-ri, yin quin bij ni usucʼ chiwe: we ʼo jun lic cu takej jun ixok, man cu rayij u wach, xeʼel ʼuri pu cʼux xak jun ruʼ pacha i xmacun ruʼ. </span><span class="Verse_Number" lang="x-acc">29</span><span lang="x-acc">Rumal-i, quin bij i tzij-i chiwe: we yet toʼ ca takej jun ixok y toʼ ca rayij u wach, mejor chawesaj a baʼwach y cha cʼaka bic</span><span class="scrFootnoteMarker"><a href="#Fd698c724-1160-48d6-8492-ae1e300f71e5"></a></span><span class="Note_General_Paragraph" id="FD698C724-1160-48D6-8492-AE1E300F71E5" title="f"><span lang="x-acc">I mer tzij xu bij i Jesus chique are iri: “We are a baʼwach wikabim coʼon chawe cat macunic, chawesaj y cha cʼaka bic.”</span>
</span><span lang="x-acc"> Mas ʼutz queʼelok we xa are a baʼwach ca sacho, chuwach i ronojel a chʼacul ca ʼe pa ʼaʼ. </span><span class="Verse_Number" lang="x-acc">30</span><span lang="x-acc">We xak are a ʼab wikabim ca ʼanaw chawe cat macunic, cha cʼatzij y cha cʼaka bic. ʼUtz queʼelok we xa are a ʼab ca sacho, chuwach i ronojel a chʼacul ca ʼe pa ʼaʼ.</span>
</div><div class="Paragraph"><span class="Verse_Number" lang="x-acc">31</span><span lang="x-acc">Xak i tom yix iri chi ca bixic: “Jun we cu jach can i rixokil, ʼo u chac cu tzʼibaj jun wuj, cu ya che i rixokil, re i jachbal quib.” ca bixic. </span><span class="Verse_Number" lang="x-acc">32</span><span lang="x-acc">Xui-ri, yin quin bij ni usucʼ chiwe: jun, we cu jach can i rixokil, i ixok, we n-tu mac u ʼanom ruʼ jun chic achi, n-ʼus ta xu ʼan ʼuri i rachijil che. Queʼel ʼuri xa are u mac i rachijil che, we i ixok xcʼuli ruʼ jun chic achi; i u mac i ixok ʼo ʼuri chukul i achi chi jachawnak bic. Xak we ʼo jun achi ca cʼuli ruʼ jun ixok chi jachtal bi rumal i rachijil, i achi-le xak ca macun ʼuri chuwach i Dios.</span>
</div></div><div class="scrSection"><div class="Section_Head"><span lang="x-acc">Ma cuxtaj u bi i Dios puwi a tzij</span>
</div><div class="Paragraph"><span class="Verse_Number" lang="x-acc">33</span><span lang="x-acc">Xak i tom yix iri chi bital chique iwatit imam ujer: “ʼO u chac ca ʼan na pacha a sujum che jun winak, we a cuxtam u bi i Kajwal puwi a tzij-le.” (Queje ile tzʼibtal canok.) </span><span class="Verse_Number" lang="x-acc">34</span><span lang="x-acc">Xui-ri, yin quin bij ni usucʼ chiwe: n-ʼus taj qui cuxtaj u bi i Dios puwi i tzij che jun winak. Xak mi cuxtaj u bi i caj, man are u qʼuijibal i Dios, pa cu ʼat wi tzij. </span><span class="Verse_Number" lang="x-acc">35</span><span lang="x-acc">Xak mi cuxtaj u bi i ulew, man are pa cu ya wi i rakan. Xak mi cuxtaj u bi i tinimit Jerusalen, man are u tinimit i Dios chi ka nim laj ʼAtol Tzij. </span><span class="Verse_Number" lang="x-acc">36</span><span lang="x-acc">Xak mi cuxtaj u bi i jolom, man n-quix tiqui ta chu yijbaxic wach ca tzun jun ral ʼis re i wi, we ʼek ʼo we sak quiwaj che. </span><span class="Verse_Number" lang="x-acc">37</span><span lang="x-acc">Xui chi bij “are”; o we n-are taj, chi bij “n-are taj”. We ʼo mas tzij qui bij puwi ile, xa ruʼ itzel petnak wi.</span>
</div></div><div class="scrSection"><div class="Section_Head"><span lang="x-acc">Jun, we cu ʼan jun mal chiwe, mi tzalij u wach che</span>
</div><div class="Paragraph"><span class="Verse_Number" lang="x-acc">38</span><span lang="x-acc">Xak i tom yix chi i ujer ʼatbal tzij cu bij: “We ʼo jun u puchʼum a baʼwach yet, xak ca puchʼ ni jun u baʼwach ire ʼuri; xak we u bokom jun a wawe, xak ire ca bok ni jun u ware ʼuri.” Queje ile cu bij i u ʼatbal tzij i mam Moises. </span><span class="Verse_Number" lang="x-acc">39</span><span lang="x-acc">Xui-ri, yin quin bij ni usucʼ chiwe: mi tzalij u wach che, wach cu ʼan chiwe. Are i chi ʼana, we ʼo jun cat u chʼay che juperaj a palaj, cha ya i juperaj chic che. </span><span class="Verse_Number" lang="x-acc">40</span><span lang="x-acc">We ʼo jun ca ʼe pa ʼatbal tzij, man craj cu maj a camix, cha ya na ʼuri che, xak cha ya bi a chaquet che. </span><span class="Verse_Number" lang="x-acc">41</span><span lang="x-acc">We ʼo jun coʼon pen chawe ca cʼam bi jun rekan pa jun kilómetro, yet ja ya che cʼa pa queb kilómetro. </span><span class="Verse_Number" lang="x-acc">42</span><span lang="x-acc">We ʼo tak ca tzʼonox chawe, cha ya wach i ca tzʼonoxic. Y we ʼo i ca chiʼmax chawe, cha ya wach i rajwaxic.</span>
</div></div><div class="scrSection"><div class="Section_Head"><span lang="x-acc">Cʼax che i na i je aj chʼoʼoj chiwij</span>
</div><div class="Paragraph"><span class="Verse_Number" lang="x-acc">43</span><span lang="x-acc">I tom yix i tzij-i chi ca bixic: “Cʼax cha na i cʼax cat nawic,” quiqui bij, “xak tzel chawila i tzel cat ilawic,” quiqui bij. </span><span class="Verse_Number" lang="x-acc">44</span><span lang="x-acc">Xui-ri, yin quin bij ni usucʼ chiwe: cʼax che i na i je aj chʼoʼoj chiwij; chi tzʼonoj i ʼutz piquiwi i que tzʼonow mal piwi yix; chi ʼana ʼutz chique i tzel quix ilawic; chi tzʼonoj che i Dios piquiwi niʼpa i quix qui yoʼya, xak piquiwi niʼpa i cʼax que chʼaw chiwe. </span><span class="Verse_Number" lang="x-acc">45</span><span lang="x-acc">Queje ile, quix ʼel na lic ix racʼal i Kajaw yix chila chicaj. Ire ʼut cu ʼan che i ʼij cu tzunsaj piquiwi i je mal, xak jun ruʼ pacha cu ʼan chique i je ʼutz. Xak cu tak li jab piquiwi i je ʼutz, xak piquiwi i je mal. </span><span class="Verse_Number" lang="x-acc">46</span><span lang="x-acc">Yix ʼut, we xui cʼax que i na ique chi xak cʼax quix qui na yix, n-ta qui chʼac na ʼuri ruʼ i Dios. Xak i je mal laj tak aj alcawal queje quiqui ʼan ile. </span><span class="Verse_Number" lang="x-acc">47</span><span lang="x-acc">Yix, we xui chique iwamig qui ya rutzil qui wach, ¿pa ʼutz wi ʼuri ile? Xak queje quiqui ʼan i winak chi n-quetaʼam tu wach i Dios. </span><span class="Verse_Number" lang="x-acc">48</span><span lang="x-acc">Yix, chom ix ʼolok, ronojel niʼpa i qui ʼano, xak jun ruʼ pacha cu ʼan i Kajaw chi ʼo chicaj, chi lic n-ta cʼax che ronojel niʼpa i cu ʼano.</span>
</div></div><div class="scrSection"><div class="Section_Head"><span lang="x-acc">I tak i ʼutz qui ʼano, mi ʼano xa sicʼbal que i winak</span>
</div><div class="Paragraph"><span class="Chapter_Number" lang="x-acc">6</span><span class="Verse_Number" lang="x-acc">1</span><span lang="x-acc">We ʼo tak i ʼutz qui ʼano, cojbal-re u ʼij i Dios, mi ʼan ile chiquiwach i winak we xa quiwaj quix quilo. We queje qui ʼan ile, n-ta qui chʼac na ʼuri ruʼ i Ta chicaj.</span>
</div><div class="Paragraph"><span class="Verse_Number" lang="x-acc">2</span><span lang="x-acc">Rumal-i, are que i to i nibaʼib, aliʼal chi ʼana, man n-sicʼbal ta que i winak qui ʼano. Xa are sicʼbal que i winak quiqui ʼan jujun, chi lic je re i Dios quiwil yix, xui-ri, n-katzij taj. Queje quiqui ʼan ique ile pa tak molbalʼib, xak pa tak be. Are quiqui ʼan tak i ʼutz, xa are cacaj ca bix ni ʼutz chiquij. Chitapeʼ, xa are ile quiqui chʼaco, chi que ʼiltaj cumal i winak. </span><span class="Verse_Number" lang="x-acc">3</span><span lang="x-acc">Yix, are que i to i nibaʼib, chi ʼana che chi mi jun retaʼam wach i ʼanom, xak mi ne iwachalal. </span><span class="Verse_Number" lang="x-acc">4</span><span lang="x-acc">Aliʼal chi ʼana; teʼuri i Kajaw yix chi xrilo wach xi ʼano aliʼal, cu ya ni ʼutz piwi.</span>
</div></div><div class="scrSection"><div class="Section_Head"><span lang="x-acc">I Jesus xu cʼutu wach u tzʼonoxic che i Dios caka ʼano</span>
</div><div class="Paragraph"><span class="Verse_Number" lang="x-acc">5</span><span lang="x-acc">Yix, are qui tzʼonoj che i Dios, mi ʼano pacha quiqui ʼan i jujun chi lic je re i Dios quiwil yix, xui-ri n-katzij taj. Ique, kus quiquilo we je tacʼal chiquiwach i winak are quiqui tzʼonoj che i Dios. Queje quiqui ʼan ile pa tak ja re i molbalʼib, xak i xol tak be, man cacaj ique que ʼiltaj na cumal i winak. Chitapeʼ, xa are ile quiqui chʼaco, chi que ʼiltaj cumal i winak. </span><span class="Verse_Number" lang="x-acc">6</span><span lang="x-acc">Yet, are ca tzʼonoj che i Dios, chat oc bi pa ja y cha tzʼapij uchija. Teʼuri cha tzʼonoj che a Kajaw chi ʼo chila awuʼ, xui-ri, n-ca ʼiltaj tu wach. Y a Kajaw chi xrilo wach xa ʼano atuquel, cu ya ni ʼutz pawi.</span>
</div><div class="Paragraph"><span class="Verse_Number" lang="x-acc">7</span><span lang="x-acc">Yix, are qui tzʼonoj che i Dios, mi bij uqʼuial tzij chi toʼ tzij, n-tu chac. Queje quiqui ʼan ique ile chi n-quetaʼam tu wach i Dios. Quiqui bij ique chi cu ta i Dios man qʼui i tzij quiqui bij che. </span><span class="Verse_Number" lang="x-acc">8</span><span lang="x-acc">Mi ʼan yix pacha quiqui ʼan ique; i Ta chicaj retaʼam wach i rajwaxic chiwe are maja qui tzʼonoj che. </span><span class="Verse_Number" lang="x-acc">9</span><span lang="x-acc">Rumal-i, queje iri chi tzʼonoj che:</span>
</div><div class="Line1"><span lang="x-acc">Ka Kajaw chicaj, chocsax u ʼij a bi.</span>
</div><div class="Line1"><span class="Verse_Number" lang="x-acc">10</span><span lang="x-acc">Chapetsax a ʼatbal tzij,</span>
</div><div class="Line1"><span lang="x-acc">cha ʼana na waral chuwach i jyub taʼaj, xak jun ruʼ pacha i ca ʼani chila chicaj.</span>
</div><div class="Line1"><span class="Verse_Number" lang="x-acc">11</span><span lang="x-acc">Cha ya na chake wach i caka tijo, wach i rajwaxic chake.</span>
</div><div class="Line1"><span class="Verse_Number" lang="x-acc">12</span><span lang="x-acc">Cha cuyu ni ka mac, xak jun ruʼ pacha ka ʼanom yoj, chi ka cuyum ni qui mac niʼpa i je macun-nak chikij.</span>
</div><div class="Line1"><span class="Verse_Number" lang="x-acc">13</span><span lang="x-acc">Ma ya chake coj tzak chupam i mac atzalal, xui-ri choj awesaj puʼab itzel.</span>
</div><div class="Line1"><span lang="x-acc">Man yet ʼo i ʼatbal tzij paʼab; nim a choʼab, xak nim a ʼij a chomal.</span>
</div><div class="Line1"><span lang="x-acc">At queje ile queʼe ʼij sak chawij. Amen.</span>
</div><div class="Paragraph"><span class="Verse_Number" lang="x-acc">14</span><span lang="x-acc">(Queje ile chi tzʼonoj che i Dios.) Man yix, we i cuyum chic qui mac i juban chi qui ʼanom qui mac chiwe, xak i Kajaw yix chila chicaj xak cu cuy na i mac yix. </span><span class="Verse_Number" lang="x-acc">15</span><span lang="x-acc">Xui-ri, we yix n-qui cuy ti qui mac i juban, xak ire n-cu cuy ta i mac yix.</span>
</div></div><div class="scrSection"><div class="Section_Head"><span lang="x-acc">I Jesus xu cʼutu wach i roʼtaxic ka waʼim caka ʼano</span>
</div><div class="Paragraph"><span class="Verse_Number" lang="x-acc">16</span><span lang="x-acc">Yix, ʼolic quiwoʼtaj i waʼim qui yabej-re iwib chu tzʼonoxíc che i Dios. Are qui ʼan ile, mi ʼan che i palaj lic ca bisonic pacha quiqui ʼan i winak chi queb qui palaj. Queje quiqui ʼan ique ile, man quiquil i winak chi quiqui tij uyej rumal qui tzʼonoxic che i Dios. Chitapeʼ, xa are ile quiqui chʼaco chi que ʼiltaj cumal i winak.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Xui-ri, yix, are quiwoʼtaj i waʼim chu tzʼonoxic che i Dios, chi chʼaja i palaj, chi xiya i wi, </span><span class="Verse_Number" lang="x-acc">18</span><span lang="x-acc">man n-quiquil ti winak wach quix tijin chu ʼanic chuwach i Dios. I Kajaw chi n-caʼiltaj tu wach, ire crilo wach quix tijin chu ʼanic; cu ya na ʼuri i ʼutz piwi.</span>
</div></div><div class="scrSection"><div class="Section_Head"><span lang="x-acc">Chaka tzucuj ka beyomal chila chicaj</span>
</div><div class="Paragraph"><span class="Verse_Number" lang="x-acc">19</span><span lang="x-acc">Mi rayij i beyomal waral chuwach i jyub taʼaj, man xa ca pocʼaric, ca pusiric, xak caquelʼaj iliʼomab chiwe. </span><span class="Verse_Number" lang="x-acc">20</span><span lang="x-acc">Are i chi ʼana, chi molo u chiʼ i beyomal chila chicaj, man i chila, n-ca pocʼar taj, xak n-ca pusir taj, xak n-que oc ti iliʼom ruʼ quiqui maj chiwe. </span><span class="Verse_Number" lang="x-acc">21</span><span lang="x-acc">Chi cʼolo i beyomal chila chicaj, man pa i cʼolom wi i beyomal, chila ʼuri ʼo wi u cubibal i cʼux.</span>
</div><div class="Paragraph"><span class="Verse_Number" lang="x-acc">22</span><span lang="x-acc">(Chi ta u be i tzij-i:) Rumal i baʼwach, coc i sak che i chʼacul. We ʼutz i baʼwach, ʼo ʼuri i chʼacul pa sak. </span><span class="Verse_Number" lang="x-acc">23</span><span lang="x-acc">Xui-ri, we ix potzʼ, ʼo ʼuri i chʼacul pa ekum. We qui bij yix chi ʼo i sak pi cʼux, xui-ri, we i sak chi ʼo pi cʼux xa ʼekum, lic ʼek ʼuri i ʼekumal-le.</span>
</div></div><div class="scrSection"><div class="Section_Head"><span lang="x-acc">N-qui rik ti Dios we xa are qui tzucuj re u wach i jyub taʼaj</span>
</div><div class="Paragraph"><span class="Verse_Number" lang="x-acc">24</span><span lang="x-acc">Mi jun ca tiqui che, we je ʼo queb u patron ca chacun cuʼ. Queʼelok xa jun cʼax cu naʼo, y jun tzel crilo. Xa jun, ʼutz u ʼanic u chac coʼon che; y che i jun, n-kas ta coʼon cas che. N-quix tiqui ta che, we qui ya iwib chu ʼonquil u chac i Dios, xak qui ya iwib chu molic i mer.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Rumal-i, mix cʼachir che i cʼaslemal, wach i qui tijo, wach i qui tuʼu; xak mix cʼachir che i ʼuʼ, wach i qui cojo, chʼukbal re iwij. I cʼaslemal, ¿xataba xui i wa cajwax che? Xak i chʼacul, ¿xataba xui i ʼuʼ cajwax che? N-xui taj. </span><span class="Verse_Number" lang="x-acc">26</span><span lang="x-acc">Chi chʼobo ʼut wach quiqui ʼan i tzʼiquin chi que bin pa tew. Ique, n-ti quiqui tico, xak n-ti quiqui molo, xak n-ti quiqui cʼol pu cʼolbal-re. Tupu n-quiqui ʼan taj, i Kajaw yix chi ʼo chicaj que u tzuku. Y yix lic nim ni i ʼij chiquiwach ique. </span><span class="Verse_Number" lang="x-acc">27</span><span lang="x-acc">We toʼ qui cʼachirsaj iwib, n-ta cu chacuj. Mi jun chiwe ca tiqui chu nimarsaxic u najtil rij, tupu lic ca cʼachir che.</span>
</div><div class="Paragraph"><span class="Verse_Number" lang="x-acc">28</span><span lang="x-acc">¿Wuchac quix cʼachir chu tzucuxic i ʼuʼ? Chi chʼobo ʼut wach quiqui ʼan i cotzʼij pa tak ʼes. Ique n-que cʼachir ta chu chʼaquic qui ʼuʼ, xak mi ne u yijbaxic. </span><span class="Verse_Number" lang="x-acc">29</span><span lang="x-acc">Tupu n-quiqui ʼan taj, lic chom qui ʼuʼ. Quin bij chiwe, chom ni qui ʼuʼ ique chuwach i u ʼuʼ i nim laj ʼatol tzij mam Salomon ujer chi lic beyom. </span><span class="Verse_Number" lang="x-acc">30</span><span lang="x-acc">Queje coʼon i Dios ile che i cotzʼij pa tak ʼes, chi xa queb oxib ʼij ʼolic: woʼor cʼaslic, y chwek cʼatnak chic pa ʼaʼ. We ire cu ya i chom laj u ʼuʼ i ral cu cotzʼij-le, ¿xataba n-cu ya ta ʼuri iwe yix? Cu yaʼo pues. ¡Yix cʼo i rajwaxic che u cubibal i cʼux che i Dios! </span><span class="Verse_Number" lang="x-acc">31</span><span lang="x-acc">We queje coʼon i Dios ile, mix cʼachir ʼuri; mi bij ʼut, “¿Wach tak caka tijo? o ¿wach tak caka tuʼu? o ¿wach tak u cojic ka ʼuʼ?” </span><span class="Verse_Number" lang="x-acc">32</span><span lang="x-acc">Niʼpa tak ile, are i quiqui tzucuj i toʼ winak. Péro yix, ʼo jun i Kajaw chicaj lic retaʼam wach i rajwaxic chiwe. </span><span class="Verse_Number" lang="x-acc">33</span><span lang="x-acc">Rumal-i, chi ya iwib che i ʼutz laj ʼatbal tzij re i Dios; chi ya iwib chu ʼonquil wach craj ire; teʼuri ire cu ya na chiwe wach tak i rajwaxic chiwe. </span><span class="Verse_Number" lang="x-acc">34</span><span lang="x-acc">Mix cʼachir tan rumal wach i qui rik na chwek. Katzij, chwek mok ʼo ni pen caka riko, xui-ri, mix cʼachir tan chu chʼobic woʼor; xui chi chʼobo i re woʼor.</span>
</div></div><div class="scrSection"><div class="Section_Head"><span lang="x-acc">Ma ʼat tzij chirij jun chic</span>
</div><div class="Paragraph"><span class="Chapter_Number" lang="x-acc">7</span><span class="Verse_Number" lang="x-acc">1</span><span lang="x-acc">Mi ʼat tzij piquiwi iwachiʼil, queje ile, i Dios n-cu ʼat ti tzij ʼuri piwi yix. </span><span class="Verse_Number" lang="x-acc">2</span><span lang="x-acc">Mi ʼano, man we cʼax u ʼatic tzij qui ʼano, xak cʼax ʼuri u ʼatic tzij coʼon i Dios piwi yix; ire xak jun u ʼonquil coʼono, pacha u ʼonquil xi ʼan yix. </span><span class="Verse_Number" lang="x-acc">3</span><span lang="x-acc">¿Wuchac cat cʼachiric rumal i ral tzʼil ca takej chupam u baʼwach awachiʼil, y n-ca na taj ʼo jun nim laj ʼet chupam a baʼwach yet? </span><span class="Verse_Number" lang="x-acc">4</span><span lang="x-acc">¿Wuchac ʼuri ca bij che awachiʼil: “Cha ya a baʼwach chwe, cwesaj i tzʼil ʼo chupam,” cat cha, we ʼo jun ʼet chupam a baʼwach yet? </span><span class="Verse_Number" lang="x-acc">5</span><span lang="x-acc">Yet, ¡n-katzij ti ca ʼano! Nabe chawesaj ni ʼet pa baʼwach yet, teʼuri cat tzun bien cawesaj ni tzʼil ʼo chupam u baʼwach awachiʼil.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Mi ya chique i tzʼi wach tak i ʼo u ʼij, man mokxa i tzʼi quiqui cʼak quib chiwij y quix qui raxij. Xak mi ya jun chom laj uwaj chiquiwach i ak, mokxa que oc chu yaʼyaxic</span><span class="scrFootnoteMarker"><a href="#F36281e7a-d221-4880-ac25-aaada5d33f6d"></a></span><span class="Note_General_Paragraph" id="F36281E7A-D221-4880-AC25-AAADA5D33F6D" title="g"><span lang="x-acc">I usucʼ i jupaj tzij-i are iri: Are qui bij u tzij i Dios chique i winak, chiwila u be pachin craj u tayic.</span>
</span><span lang="x-acc">.</span>
</div></div><div class="scrSection"><div class="Section_Head"><span lang="x-acc">Dios cu ya ni ʼutz chique i racʼal chi lic qui tzʼonom che</span>
</div><div class="Paragraph"><span class="Verse_Number" lang="x-acc">7</span><span lang="x-acc">We ʼo rajwaxic chiwe, chi tzʼonoj che i Dios y Ire cu ya na chiwe; chi tzucuj, y qui rik na; chi cʼojcʼa i porta, y ca jaki na chiwe. </span><span class="Verse_Number" lang="x-acc">8</span><span lang="x-acc">Queje ile chi ʼana, man we jun lic cu tzʼonoj, ca yaʼ che; we lic cu tzucuj, cu rik na; we lic cu cʼojcʼa i porta, ca jaki na che. </span><span class="Verse_Number" lang="x-acc">9</span><span lang="x-acc">Yix chi ix kajawxel, we ʼo jun iwacʼal cu tzʼonoj u wa chiwe, ¿xataba qui ya jun abaj che, pu qʼuexel u wa? N-qui ya taj. </span><span class="Verse_Number" lang="x-acc">10</span><span lang="x-acc">We xak cu tzʼonoj car chiwe, ¿xataba qui ya jun cumatz che, pu qʼuexel? Xak n-qui ya taj. </span><span class="Verse_Number" lang="x-acc">11</span><span lang="x-acc">Yix, chi toʼ ix winak, tupu n-qui ʼan ti ʼutz, xui-ri, lic qui ya ni ʼutz chique iwacʼal. I Kajaw chicaj, mas ʼutz coʼon na chuwach ile; lic cu ya ni ʼutz chique pachin i que tzʼonow che.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Chi ʼana chique i winak pacha i quiwaj yix quiqui ʼan na ique chiwe. Are ile are usucʼ i ʼatbal tzij u tzʼibam can i mam Moises, xak are i usucʼ i tzij qui bim can i ajbil u tzij i Dios ujer.</span>
</div></div><div class="scrSection"><div class="Section_Head"><span lang="x-acc">Chix oc che uchija chi xa pichʼ u wach</span>
</div><div class="Paragraph"><span class="Verse_Number" lang="x-acc">13</span><span lang="x-acc">Je queb i be re i cʼaslemal: jun, xa pichʼ u wach y jun chic, nim u wach. Chix oc yix che i uchibe chi pichʼ u wach, man i uchibe chi nim u wach, xa pa ʼaʼ ca ʼe wi. Lic je qʼui que bin na che i be-le. </span><span class="Verse_Number" lang="x-acc">14</span><span lang="x-acc">I uchibe, xak i be, chi coj u cʼam bi che i cʼaslemal sakil, xa pichʼ qui wach; ne te qʼui quiqui riko.</span>
</div></div><div class="scrSection"><div class="Section_Head"><span lang="x-acc">Que iwetamaj na pachin je aj tʼoronel, rumal wach tak quiqui ʼano</span>
</div><div class="Paragraph"><span class="Verse_Number" lang="x-acc">15</span><span lang="x-acc">Chi ʼana cwent chique i que upon iwuʼ chi quiqui bij je ajbil u tzij i Dios; pent ne te are. ʼOlic xa je pacha mal laj tak utiw chi qui ʼanom che quib pacha je chij; lic je ʼutz quiwil yix. </span><span class="Verse_Number" lang="x-acc">16</span><span lang="x-acc">Que iwetamaj na, je bi chi winakil rumal wach tak i quiqui ʼano. Que iwetamaj na pacha retamaxic u wach i qʼuix. Iwetaʼam chi jun qʼuix n-ta úva</span><span class="scrFootnoteMarker"><a href="#F6790d1e9-34b0-40a2-8586-999c719a8d50"></a></span><span class="Note_General_Paragraph" id="F6790D1E9-34B0-40A2-8586-999C719A8D50" title="h"><span lang="x-acc">I úva ca bixic, xak i hígo, are juban echaʼ lic ʼutz ca tijawic.</span>
</span><span lang="x-acc"> cu wachij; xak i jun tzum-tzerek n-ti hígo </span><span class="Emphasis" lang="x-acc">7.16</span><span lang="x-acc"> cu wachij. </span><span class="Verse_Number" lang="x-acc">17</span><span lang="x-acc">Quiwil na bi chi winakil, man jun ʼutz laj cheʼ, niʼpa i u wach cu yaʼo ʼis ʼutz; xak jun cheʼ n-ʼus taj, n-ti u wach ʼutz cu yaʼo. </span><span class="Verse_Number" lang="x-acc">18</span><span lang="x-acc">I jun cheʼ ʼutz, n-cu ya ti u wach chi n-ʼus taj; xak jun cheʼ n-ʼus taj n-ca tiqui ta chu yaʼic u wach ʼutz. </span><span class="Verse_Number" lang="x-acc">19</span><span lang="x-acc">Niʼpa i cheʼ chi n-ti u wach ʼutz cu yaʼo, ca cʼatzix na, y ca porox na pa ʼaʼ. </span><span class="Verse_Number" lang="x-acc">20</span><span lang="x-acc">Yix ʼut que iwetamaj na pachin i xa je aj tʼoronel; que iwetamaj na rumal wach quiqui ʼano.</span>
</div></div><div class="scrSection"><div class="Section_Head"><span lang="x-acc">Jun, n-rumal ta wach cu bij ruʼ u chiʼ cu rikbej na re i rocbal chicaj</span>
</div><div class="Paragraph"><span class="Verse_Number" lang="x-acc">21</span><span lang="x-acc">Mok ʼo jun cu bij na, “Wajwal, Wajwal,” cu bij chwe, ire n-coc ta chicaj pa cu ʼat wi tzij i Dios we xa rumal ni ile chi cu bij ruʼ u chiʼ. Xui niʼpa i qui ʼanom pacha craj i Ta chicaj, xui ique que oc ruʼ. </span><span class="Verse_Number" lang="x-acc">22</span><span lang="x-acc">Are cu rik i qʼuisbal ʼij, je qʼui na quiqui bij chwe: “Kajwal, Kajwal, choj a to, man are yoj xoj cuxtaw a bi are xka bij u tzij i Dios chique i winak; are yoj xoj cuxtaw a bi are xe kesaj bi itzel tak tew chique i winak; are yoj xoj cuxtaw a bi are xka ʼan uqʼuial milágro.” (Queje ni ile quiqui bij chwe.) </span><span class="Verse_Number" lang="x-acc">23</span><span lang="x-acc">Yin quin bij na ʼuri chique: “Lic n-wetaʼam ti wach; ¡chix el chin wach, yix chi ix aj ʼanol mal!” (Queje ile quin bij na chique.)</span>
</div></div><div class="scrSection"><div class="Section_Head"><span lang="x-acc">I queb ja: jun cubam puwi abaj y jun cubam puwi seneb</span>
</div><div class="Paragraph"><span class="Verse_Number" lang="x-acc">24</span><span lang="x-acc">Je niʼpa i que taw in tzij-i, we que cojon che, ʼo qui noʼoj ʼuri. Queje pacha jun achi, ʼo u noʼoj, xu cuba i rachoch pujaʼ abaj. </span><span class="Verse_Number" lang="x-acc">25</span><span lang="x-acc">Xoʼon panok, xpe i jab nim, lic xnimar i ya, xak xpe i tew, craj cu tzaksaj i ja pulew péro n-xtzak taj man cul pujaʼ abaj. </span><span class="Verse_Number" lang="x-acc">26</span><span lang="x-acc">Xui-ri, je niʼpa i que taw in tzij, we n-que cojon ta che, n-ta qui noʼoj ʼuri. Queje pacha jun achi, n-tu noʼoj, xu cuba i rachoch xa puwi i seneb. </span><span class="Verse_Number" lang="x-acc">27</span><span lang="x-acc">Xoʼon panok, xpe i jab; xnimar i ya; xak xpe i tew chirij i rachoch, y xtzak pulew. ¡Lic xoʼon mal!</span>
</div><div class="Paragraph"><span class="Verse_Number" lang="x-acc">28</span><span lang="x-acc">Are xutzin i Jesus chu bixquil chique, i winak lic xqui bisoj wach i cʼutunic xoʼono. </span><span class="Verse_Number" lang="x-acc">29</span><span lang="x-acc">Are ca chʼaʼat cuʼ, ʼalaj ʼuri chi lic retaʼam usucʼ wach i xu bij; n-are ta pacha quiqui ʼan i toʼ je tijonel re i ʼatbal tzij.</span>
</div></div><div class="scrSection"><div class="Section_Head"><span lang="x-acc">I Jesus xrutzirsaj jun achi ʼo yobil lépra che</span>
</div><div class="Paragraph"><span class="Chapter_Number" lang="x-acc">8</span><span class="Verse_Number" lang="x-acc">1</span><span lang="x-acc">Are xkaj li Jesus tzam jyub, je qʼui i winak je teren chirij. </span><span class="Verse_Number" lang="x-acc">2</span><span lang="x-acc">Are ʼuri xcʼun li jun achi, ʼo i tzel laj yobil lépra</span><span class="scrFootnoteMarker"><a href="#F82be0d2a-065d-4c0f-a3ca-c59ae13a5d2c"></a></span><span class="Note_General_Paragraph" id="F82BE0D2A-065D-4C0F-A3CA-C59AE13A5D2C" title="i"><span lang="x-acc">I yobil lépra-le, lic itzel cʼax, n-ta cunbal-re. I ʼatbal tzij n-cu ya ta che jun winak ca tejeb ruʼ jun chi ʼo i yobil lépra che.</span>
</span><span lang="x-acc"> che. Ire xupon chuwach i Jesus y xuquiʼic. Xu bij che:</span>
</div><div class="Paragraph"><span lang="x-acc">—Kajwal, we ta cawaj, cawesaj ni itzel cʼax chwe —xu bij.</span>
</div><div class="Paragraph"><span class="Verse_Number" lang="x-acc">3</span><span lang="x-acc">I Jesus xu chap ruʼ u ʼab, y xu bij che:</span>
</div><div class="Paragraph"><span lang="x-acc">—Cwaj. Chat utzirok.</span>
</div><div class="Paragraph"><span lang="x-acc">Are xu bij ile che, i achi xutziric. </span><span class="Verse_Number" lang="x-acc">4</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Chatapeʼ, mi jun ma lap wi. Xui-ri, jat, ja cʼutu awib che i sacerdóte chi at ʼutz chic; cha sujuj a sipon chuwach i Dios pacha u bim can i mam Moises. Queje cha ʼana ile man caquetamaj conojel chi at utzirnak chic, chi ya n-ta chic i chʼac chawij —xu bij che.</span>
</div></div><div class="scrSection"><div class="Section_Head"><span lang="x-acc">I Jesus xrutzirsaj i u mocom jun capitan n-aj Israel taj</span>
</div><div class="Paragraph"><span class="Verse_Number" lang="x-acc">5</span><span lang="x-acc">Xoʼon chupanok, are xoc i Jesus pa tinimit Capernaum, jun capitan aj Róma xa ʼe chu cʼulaxic y xu tzʼonoj u tobal che.</span>
</div><div class="Paragraph"><span class="Verse_Number" lang="x-acc">6</span><span lang="x-acc">—Nim laj winak —xu bij che—, ʼo jun in mocom ruʼ ja, lic iwab. ʼO chuwi chʼat, lic siquirnak chic; lic cu tij uyej rumal u cʼaxcʼol —xu bij che.</span>
</div><div class="Paragraph"><span class="Verse_Number" lang="x-acc">7</span><span lang="x-acc">I Jesus xu bij che i achi:</span>
</div><div class="Paragraph"><span lang="x-acc">—Quin ʼe wutzirsaj —xu bij.</span>
</div><div class="Paragraph"><span class="Verse_Number" lang="x-acc">8</span><span lang="x-acc">—Nim laj winak —xu bij i capitan che—, yet n-ca majaw ta chawe cat oc pa wachoch; n-in ti aj Israel winak. Xui cha bij panok: ¡Chutzirok! Teʼuri in mocom cutzir na. Wetaʼam ʼo paʼab yet u ʼanic ile. </span><span class="Verse_Number" lang="x-acc">9</span><span lang="x-acc">Wetaʼam ile man xak yin in ʼo piquiʼab i je wajʼatzil; xak je ʼo jujun soldádo pinʼab yin. We “¡Jat!” quin bij che jun chique, ca ʼec; y we “¡Saʼaj!” quin bij che jun chic, ca petic. We xak quin tak bi wajchac, ire cu ʼan na wach i quin bij che. Wetaʼam chi xak ʼo paʼab yet cawesaj na bi itzel cʼax-le —xu bij i capitan.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Are xu ta i Jesus ile, lic xu bisoj.</span>
</div><div class="Paragraph"><span lang="x-acc">—Chitapeʼ —xu bij chique i je teren chirij—, mi tene jun chique i aj Israel winak cul u cʼux chwe pacha oʼonom i achi-le. </span><span class="Verse_Number" lang="x-acc">11</span><span lang="x-acc">Lic quin bij chiwe, je qʼui i ne te aj Israel winak chi lic qui cubam qui cʼux chwe, que pe pa quel wi i ʼij, que pe pa ca kaj wi i ʼij, que oc na ʼuri pa cu ʼat wi tzij i Dios; quiqui tij ni ʼutz chila junam cuʼ i mam Abraham, i mam Isaac, i mam Jacob, i catit qui mam i aj Israel winak. </span><span class="Verse_Number" lang="x-acc">12</span><span lang="x-acc">Xui-ri, je qʼui i aj Israel winak n-que oc ta chila cuʼ, tupu que ique i qʼuijibal-le. Ique-le, xa que yaʼ na pa ʼekumal; chila que oʼ wi, lic quiqui kachʼachʼej ni qui waque rumal qui bis —xu bij i Jesus chique i winak.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Are ʼuri xu bij che i capitan:</span>
</div><div class="Paragraph"><span lang="x-acc">—ʼUtz cat ʼe che awachoch, y ca ʼani na che a mocom pacha a tzʼonom; queje ile queʼel na rumal u cubibal a cʼux chwe —xu bij i Jesus che.</span>
</div><div class="Paragraph"><span lang="x-acc">Lic are ʼor ʼuri xutzir i u mocom i capitan.</span>
</div></div><div class="scrSection"><div class="Section_Head"><span lang="x-acc">I Jesus xrutzirsaj u chuch u jiʼ i ma Pédro</span>
</div><div class="Paragraph"><span class="Verse_Number" lang="x-acc">14</span><span lang="x-acc">Xoʼon panok, xa ʼe i Jesus che i rachoch i ma Pédro. Are xoc paja, xrilo chi iwab u chuch u jiʼ i ma Pédro; ire cotzʼol chuwi chʼat, ʼo ʼaʼ chirij. </span><span class="Verse_Number" lang="x-acc">15</span><span lang="x-acc">I Jesus xa ʼe u yina u ʼab; are ʼuri, xchup i ʼaʼ chirij, xwalijic y xoc chu yijbaxic wach i quiqui tijo.</span>
</div></div><div class="scrSection"><div class="Section_Head"><span lang="x-acc">Cʼax i terejic chirij i Jesus</span>
</div><div class="Paragraph"><span class="Verse_Number" lang="x-acc">16</span><span lang="x-acc">Are xoc aʼab, je qʼui i winak xe qui cʼam li iwabib chuwach i Jesus. ʼO jujun ʼo itzel tew chique; i Jesus, xa ruʼ jun tzij xu bij, xe resaj bic; xak xe rutzirsaj niʼpa i iwabib. </span><span class="Verse_Number" lang="x-acc">17</span><span lang="x-acc">Are xoʼon ire ile, xeʼelok pacha u bim can i mam Isaías, chi ajbil u tzij i Dios ujer. Ire u bim canok chi i Jesus “Lic are ire aj ʼelsanel bi yobil chake; are ire aj ʼelsanel re i cʼax chake.” (Queje ile u tzʼibam canok.)</span>
</div><div class="Paragraph"><span class="Verse_Number" lang="x-acc">18</span><span lang="x-acc">I Jesus, are xrilo je qʼui i winak je ʼo chirij chuwach, xu bij chique u tijoxelab:</span>
</div><div class="Paragraph"><span lang="x-acc">—Joʼ, choj ʼax chʼakap re i alagun —xu bij.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Are ʼuri, ʼo jun tijonel re i ʼatbal tzij xtejeb ruʼ i Jesus.</span>
</div><div class="Paragraph"><span lang="x-acc">—Mayes —xu bij che—, cwaj quin ʼe awuʼ xa ipa cat ʼe wi —xu bij.</span>
</div><div class="Paragraph"><span class="Verse_Number" lang="x-acc">20</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Cʼax i terejic chwij. I yac ʼo qui jul, xak i tzʼiquin ʼo qui soc, xui-ri yin chi in Achi aj Chicaj</span><span class="scrFootnoteMarker"><a href="#F433428de-cfd9-4ea5-8a89-6b0cce43f961"></a></span><span class="Note_General_Paragraph" id="F433428DE-CFD9-4EA5-8A89-6B0CCE43F961" title="j"><span lang="x-acc">I tzij-i “Achi aj Chicaj”, cha tzucuj pa Diccionário pa qʼuisbal-re i wuj-i.</span>
</span><span lang="x-acc">, n-ta pa quin cotzʼba wi in jolom are quin waric —xu bij che.</span>
</div><div class="Paragraph"><span class="Verse_Number" lang="x-acc">21</span><span lang="x-acc">Teʼuri ʼo jun chique i je teren chirij xu bij:</span>
</div><div class="Paragraph"><span lang="x-acc">—Nim laj winak, cʼa te quin terej chawij we xcam ni in kajaw —xu bij.</span>
</div><div class="Paragraph"><span class="Verse_Number" lang="x-acc">22</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Suʼ woʼor chat terej chwij. Niʼpa i je camnak</span><span class="scrFootnoteMarker"><a href="#Fec2da882-578d-4b08-a8f9-378b8ce44b8f"></a></span><span class="Note_General_Paragraph" id="FEC2DA882-578D-4B08-A8F9-378B8CE44B8F" title="k"><span lang="x-acc">Are i usucʼ i tzij-le, are iri: je camnak piqui cʼux.</span>
</span><span lang="x-acc">, cha ya can piquiʼab ique quiqui chajij i que camic —xu bij i Jesus che.</span>
</div></div><div class="scrSection"><div class="Section_Head"><span lang="x-acc">I Jesus xu ʼatij i tew-jab</span>
</div><div class="Paragraph"><span class="Verse_Number" lang="x-acc">23</span><span lang="x-acc">Teʼuri i Jesus xoc pa bárco, je rachiʼil u tijoxelab. </span><span class="Verse_Number" lang="x-acc">24</span><span lang="x-acc">Xak teʼet xpe jun nim laj tew puwi i alagun; i u wi ya, lic quel chicaj, cʼa puwi i bárco. I Jesus, lic cwaric. </span><span class="Verse_Number" lang="x-acc">25</span><span lang="x-acc">Are ʼuri i u tijoxelab xe ʼe qui cʼastaj.</span>
</div><div class="Paragraph"><span lang="x-acc">—Kajwal —xqui bij che—, ¡Choj a to! ¡Ya coj muktaj pa ya!</span>
</div><div class="Paragraph"><span class="Verse_Number" lang="x-acc">26</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—¿Wuchac lic qui xij iwib? ¿N-ta u cubibal i cʼux chwe? —xu bij.</span>
</div><div class="Paragraph"><span lang="x-acc">Are ʼuri, xtaqʼui ʼanok y xu jek u ʼatixic i tew, tak i ya chi quel chicaj; y xe uxlanic, n-que silab ta chic. </span><span class="Verse_Number" lang="x-acc">27</span><span lang="x-acc">I rachiʼil lic xqui bisoj wach i xoʼono.</span>
</div><div class="Paragraph"><span lang="x-acc">—¿Bi chi achial i achi-le chi ʼo i milágro puʼab? —xqui bij chiquiwach—. Ire, i tew, xak i ya, que cojon che, wach i cu bij —que cha.</span>
</div></div><div class="scrSection"><div class="Section_Head"><span lang="x-acc">I Jesus xe rutzirsaj queb achiab ʼo itzel tew chique</span>
</div><div class="Paragraph"><span class="Verse_Number" lang="x-acc">28</span><span lang="x-acc">Are ya xe ʼax chʼaka alagun, xe upon pa jyub Gadára. Are ʼuri xe ʼel li queb achiab pa tak mukbal que i camnak y xe upon ruʼ i Jesus. I queb-le, ʼo itzel tew chique, lic je chʼuj rumal; i winak lic quiqui xij quib chique, rumal-i, mi jun quicʼaw che i be-le. </span><span class="Verse_Number" lang="x-acc">29</span><span lang="x-acc">Ique-le xqui jek i sicʼ y xqui bij:</span>
</div><div class="Paragraph"><span lang="x-acc">—¿Wach col a tzucuj chi kuʼ yoj, Jesus, chi at u Cʼojol i Dios? ¿Xat cʼun na col oj a ya pa cʼax? ¡Maja na cu rik i ʼij! —xqui bij che.</span>
</div><div class="Paragraph"><span class="Verse_Number" lang="x-acc">30</span><span lang="x-acc">Nakaj che i lugar-le, je ʼo juban uqʼuial ak que tijin chi waʼim. </span><span class="Verse_Number" lang="x-acc">31</span><span lang="x-acc">Are ʼuri i itzel tew queje iri xqui tzʼonoj che i Jesus:</span>
</div><div class="Paragraph"><span lang="x-acc">—We coj awesaj na chique i achiab, cha ya chake coj oc chique i ak-le —xe cha.</span>
</div><div class="Paragraph"><span class="Verse_Number" lang="x-acc">32</span><span lang="x-acc">I Jesus xu bij:</span>
</div><div class="Paragraph"><span lang="x-acc">—Jix ba chique.</span>
</div><div class="Paragraph"><span lang="x-acc">Teʼuri i itzel tew xe ʼel chique achiab y xe oc chiquipam i ak. Xak teʼet conojel i ak xe kaj bi paʼanem, xe ʼe tzak pa ya y xe jiʼic.</span>
</div><div class="Paragraph"><span class="Verse_Number" lang="x-acc">33</span><span lang="x-acc">Are xqui ʼan ile, i que chajiw i ak lic xqui bisoj. Xe ʼe paʼanem cʼa pa tinimit. Are xe upon chila, xe oc chu bixquil ronojel wach i xquilo; xqui bij wach i xa ʼani chique i queb achiab chi ʼo itzel tew chique. </span><span class="Verse_Number" lang="x-acc">34</span><span lang="x-acc">Teʼuri conojel i winak re i tinimit xe ʼe chila paʼowi i Jesus. Are xquil u wach, lic xqui tzʼonoj che chi ca ʼec; n-cacaj ta ca canaj ire pa qui jyub ique.</span>
</div></div><div class="scrSection"><div class="Section_Head"><span lang="x-acc">I Jesus xrutzirsaj jun achi sic</span>
</div><div class="Paragraph"><span class="Chapter_Number" lang="x-acc">9</span><span class="Verse_Number" lang="x-acc">1</span><span lang="x-acc">Teʼuri i Jesus xoc chupam jun bárco y xa ʼax chic chʼaka alagun y xupon chic pu tinimit</span><span class="scrFootnoteMarker"><a href="#Ffc65e520-e117-43bd-9057-f16e21e66eb1"></a></span><span class="Note_General_Paragraph" id="FFC65E520-E117-43BD-9057-F16E21E66EB1" title="l"><span lang="x-acc">I tinimit-le are i Capernaum.</span>
</span><span lang="x-acc">. </span><span class="Verse_Number" lang="x-acc">2</span><span lang="x-acc">Are ʼuri cʼamtal bi jun achi ruʼ, siquirnak u chʼacul, ʼo chuwa chʼat. Niʼpa i je cʼamawnak lok, lic cul qui cʼux che i Jesus. Ire, are xril ile, xu bij che i iwab:</span>
</div><div class="Paragraph"><span lang="x-acc">—Wacʼal, cha cowij a cʼux; niʼpa i a mac ya cuytajnak chic —xu bij che.</span>
</div><div class="Paragraph"><span class="Verse_Number" lang="x-acc">3</span><span lang="x-acc">Je ʼo jujun aj tijonel re i ʼatbal tzij je ʼo chila. Ique xqui bij chiquiwach: “I achi-ri cu kajsaj u ʼij i Dios ruʼ u tzij,” xqui bij. </span><span class="Verse_Number" lang="x-acc">4</span><span lang="x-acc">I Jesus retaʼam chic wach que tijin chu chʼobic, rumal-i xu bij chique:</span>
</div><div class="Paragraph"><span lang="x-acc">—¿Wuchac n-ʼus ta qui chʼobo? —xu bij chique—. </span><span class="Verse_Number" lang="x-acc">5</span><span lang="x-acc">Ile, n-cʼax tu bixquil chi “Ya xcuytaj a mac.” Are i cʼax u bixquil are iri: “Chat walijok, y chat binok,” are ile cʼax u ʼonquil che jun winak. </span><span class="Verse_Number" lang="x-acc">6</span><span lang="x-acc">Xui-ri, yin chi in Achi aj Chicaj, quin ʼalijinsaj ʼut chi ʼo pinʼab quin cuy ni qui mac i winak waral chuwach i jyub taʼaj —xu bij i Jesus chique. Teʼuri xu bij che i achi chi siquirnak:</span>
</div><div class="Paragraph"><span lang="x-acc">—Chat walijok, cha yaca bi a soc, y jat che awachoch.</span>
</div><div class="Paragraph"><span class="Verse_Number" lang="x-acc">7</span><span lang="x-acc">I achi sic xwalijic y xa ʼe che rachoch. </span><span class="Verse_Number" lang="x-acc">8</span><span lang="x-acc">I winak, are xquilo, xe oc ʼil che y xqui coj u ʼij i Dios man u yom jun chique chi ʼo puʼab que rutzirsaj i winak, xak cresaj i qui mac.</span>
</div></div><div class="scrSection"><div class="Section_Head"><span lang="x-acc">I Jesus xu siqʼuij i ma Matéo</span>
</div><div class="Paragraph"><span class="Verse_Number" lang="x-acc">9</span><span lang="x-acc">I Jesus xel chila; are ca tijin chi be, xril jun aj tzʼonol alcawal, ma Matéo u bi, chi cul pu qʼuijibal.</span>
</div><div class="Paragraph"><span lang="x-acc">—Chat terej chwij —xu bij i Jesus che.</span>
</div><div class="Paragraph"><span lang="x-acc">Ire xwalijic y xterej chirij.</span>
</div><div class="Paragraph"><span class="Verse_Number" lang="x-acc">10</span><span lang="x-acc">I Jesus xe ʼe junam cuʼ u tijoxelab pa rachoch i ma Matéo. Are que tijin chi waʼim, xak xe upon juban chic aj tzʼonol alcawal, xak juban chic ajmaquib, que ʼe qui tija qui wa cuʼ. </span><span class="Verse_Number" lang="x-acc">11</span><span lang="x-acc">ʼO jujun aj Fariséo winak xe quilo, y xqui bij chique u tijoxelab i Jesus:</span>
</div><div class="Paragraph"><span lang="x-acc">—¿Wuchac i tijonel yix cu tij u wa cuʼ i mal laj tak aj tzʼonol alcawal, xak cuʼ ajmaquib? —xqui bij.</span>
</div><div class="Paragraph"><span class="Verse_Number" lang="x-acc">12</span><span lang="x-acc">I Jesus xu ta ile chi xqui bij, y xu bij chique:</span>
</div><div class="Paragraph"><span lang="x-acc">—Quin ʼan iri man je pacha iwabib. Are i je iwab cajwax jun ajcun chique; i ʼutz qui wach n-tu chac ajcun chique. </span><span class="Verse_Number" lang="x-acc">13</span><span lang="x-acc">Je i ta u be bien wach usucʼ i tzij-i chi i tzʼibtal can chupam u wuj i Dios chi cu bij: “Are i cwaj yin are quiwil toʼbal qui wach i loʼcʼanij; n-are ti u sujuxic i chicop chinwach.” Queje ile u bim can i Dios —xu bij i Jesus chique—. Yin in cʼun-nak in aj siqʼuil que i ajmaquib, man quiqui jalwachij qui cʼaslemal. N-in ta cʼun-nak cumal i je ʼutz chuwach i Dios —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I costúmbre re ujer n-cumaj ta rib ruʼ u cʼutunic i Jesus</span>
</div><div class="Paragraph"><span class="Verse_Number" lang="x-acc">14</span><span lang="x-acc">Teʼuri i u tijoxelab i ma Wan aj kajsanel ya, xe upon ruʼ i Jesus y xqui bij che:</span>
</div><div class="Paragraph"><span lang="x-acc">—Yoj, nic are wi caka ʼano, caka chʼij jun ʼij queb ʼij chuwach i Dios, n-ta wa caka tijo; xak queje quiqui ʼan i aj Fariséo. ¿Wuchac ʼuri n-queje ta quiqui ʼan i a tijoxelab yet? —xqui bij che.</span>
</div><div class="Paragraph"><span class="Verse_Number" lang="x-acc">15</span><span lang="x-acc">I Jesus xu bij ʼuri i tijojbal tzij-i chique:</span>
</div><div class="Paragraph"><span lang="x-acc">—I winak, we que ʼe pa nimaʼij re jun achi ya ca cʼuliʼic, ¿xataba que bisonic? ¿xataba n-quiqui tij ti wa ruʼ? Quiqui tijo pues, tzʼakat ire ʼo cuʼ. Xui-ri, are cu rik i ʼij chi ʼelsam chic i achi chiquixol, teʼuri quiqui mayij qui nimaʼij.</span>
</div><div class="Paragraph"><span class="Verse_Number" lang="x-acc">16</span><span lang="x-acc">—Mi jun cu cʼojoj jun u ʼuʼ ʼel ruʼ jun chʼakap cʼojbal cʼacʼ, man i cʼojbal cʼacʼ xa ca tzajic y cu rakchʼij i cʼul ʼel; ruʼ ile coʼon mas nim i rakchʼijnak. </span><span class="Verse_Number" lang="x-acc">17</span><span lang="x-acc">Xak queje ile, mi jun cu cʼol i víno cʼacʼ chupam i ʼel tak surum, man we queje quiqui ʼan ile, xa ca rakchʼij i surum. Queʼelok, coʼon mal i surum, y ca sach i víno. Rumal-i, ʼo u chac cocsax i víno cʼacʼ chupam i surum cʼacʼ; queje ile ʼutz queʼelic che queb —xu bij i Jesus chique</span><span class="scrFootnoteMarker"><a href="#F9720cde9-955e-47b9-9037-b0c9b5e7716f"></a></span><span class="Note_General_Paragraph" id="F9720CDE9-955E-47B9-9037-B0C9B5E7716F" title="m"><span lang="x-acc">I usucʼ iri are iri: i cʼutunic cʼacʼ n-cumaj ta rib ruʼ i cʼutunic re ujer.</span>
</span><span lang="x-acc">.</span>
</div></div><div class="scrSection"><div class="Section_Head"><span lang="x-acc">I Jesus xu walijsaj jun ali camnak, xak xrutzirsaj jun ixok</span>
</div><div class="Paragraph"><span class="Verse_Number" lang="x-acc">18</span><span lang="x-acc">I Jesus, are ca tijin chu bixquil ile chique, xak teʼet xupon jun achi ruʼ, chi nim u patan chiquixol i aj Israel. Xuqui chuwach i Jesus cʼa chuwach ulew y xu bij che: —Cuymac, Ta, jun in miʼal cʼa te xcamic —coʼono—. Xui-ri, we ta cat ʼe yet wuʼ, xui ca ya a ʼab puwi y ca cʼun chic sak chuwach —xu bij.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I Jesus xwalijic y xe ʼe ruʼ, junam cuʼ u tijoxelab. </span><span class="Verse_Number" lang="x-acc">20</span><span lang="x-acc">Are que tijin chi be, ʼo jun ixok chiquixol i winak chi je teren chirij. I ixok-le, ʼax iwab wi; cablajuj junab ʼo chic che chi cril i riqʼuil congan; n-ca tani taj. Ire xtejeb pan chirij i Jesus y xu yin pan u chiʼ u ʼuʼ, </span><span class="Verse_Number" lang="x-acc">21</span><span lang="x-acc">man xu chʼob pu cʼux: “Quin utzir na we tene quin yin pichʼ u ʼuʼ,” xu bij. </span><span class="Verse_Number" lang="x-acc">22</span><span lang="x-acc">Are xu chap u ʼuʼ, i Jesus xu naʼo; xu pisquilij rib, xu takej pan i ixok y xu bij che:</span>
</div><div class="Paragraph"><span lang="x-acc">—Wacʼal, cha cowirsaj a cʼux; ya xat utziric rumal u cubibal a cʼux chwe —coʼono. Are ʼor ʼuri xutzir tan.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Xqui maj chubi qui be, y xe upon ruʼ rachoch i achi chi nim u patan. Xril i Jesus chi je yij chic i aj bixanel re i mukunic, xak niʼpa i winak ʼis que siqʼuin che oʼej, </span><span class="Verse_Number" lang="x-acc">24</span><span lang="x-acc">xu bij ʼuri chique:</span>
</div><div class="Paragraph"><span lang="x-acc">—Chix el chi, man i ali n-camnak taj, xa cwaric —xu bij chique.</span>
</div><div class="Paragraph"><span lang="x-acc">I winak xa xpe qui tzej che. </span><span class="Verse_Number" lang="x-acc">25</span><span lang="x-acc">N-ta coʼono, ire xe resaj bic; teʼuri xoc bi pa ja, y xu chap che u ʼab i ali; are ʼuri ire xwalijic. </span><span class="Verse_Number" lang="x-acc">26</span><span lang="x-acc">Rumal i u ʼanom-le, weʼ xqui ta rason i winak ronojel i jyub-le, chi Jesus u walijsam i ali.</span>
</div></div><div class="scrSection"><div class="Section_Head"><span lang="x-acc">I Jesus xe rutzirsaj je queb mawach</span>
</div><div class="Paragraph"><span class="Verse_Number" lang="x-acc">27</span><span lang="x-acc">Are xel i Jesus chila, je ʼo queb mawach xe terej chirij; xe oc chi sicʼ che.</span>
</div><div class="Paragraph"><span lang="x-acc">—¡Nim laj winak, yet at umuk uxiquin i mam David, chawila toʼbal ka wach! —xqui bij.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Are xoc i Jesus ruʼ ja, xak i mawach xe tejeb pan ruʼ. Are ʼuri xu bij chique:</span>
</div><div class="Paragraph"><span lang="x-acc">—¿Cul i cʼux chwe chi quin tiqui na che ile? —coʼono.</span>
</div><div class="Paragraph"><span lang="x-acc">—Katzij cat tiquiʼic, nim laj winak —xe cha.</span>
</div><div class="Paragraph"><span class="Verse_Number" lang="x-acc">29</span><span lang="x-acc">Teʼuri i Jesus xu yin i qui baʼwach, y xu bij chique,</span>
</div><div class="Paragraph"><span lang="x-acc">—We qui na pi cʼux chi quix wutzirsaj, queje ca ʼan ni ile chiwe —xu bij chique.</span>
</div><div class="Paragraph"><span class="Verse_Number" lang="x-acc">30</span><span lang="x-acc">Teʼuri i qui baʼwach xutzir na. I Jesus lic xu bij chique:</span>
</div><div class="Paragraph"><span lang="x-acc">—Chi ʼana cwent, mi lap iri chique i winak, mi xa ta jubiʼ —coʼono.</span>
</div><div class="Paragraph"><span class="Verse_Number" lang="x-acc">31</span><span lang="x-acc">Xui-ri, are xe ʼel bic, xqui jek u bixquil chique conojel i winak re i jyub-le.</span>
</div></div><div class="scrSection"><div class="Section_Head"><span lang="x-acc">I Jesus xrutzirsaj jun mem</span>
</div><div class="Paragraph"><span class="Verse_Number" lang="x-acc">32</span><span lang="x-acc">Are xe ʼe ique, xe cʼun chal juban winak, cucʼam li jun achi mem. Memernak na rumal itzel tew ʼo che. </span><span class="Verse_Number" lang="x-acc">33</span><span lang="x-acc">I Jesus xresaj bi itzel tew che, i achi juntir xu jek chʼawic. I winak lic xqui bisoj rumal. Xqui bij:</span>
</div><div class="Paragraph"><span lang="x-acc">—Lic n-kilom ta pacha ile, mi tene ronojel i jyub Israel —xe cha.</span>
</div><div class="Paragraph"><span class="Verse_Number" lang="x-acc">34</span><span lang="x-acc">Xui-ri, i aj Fariséo xqui bij:</span>
</div><div class="Paragraph"><span lang="x-acc">—I achi-le cresaj i itzel tew chique i winak xa rumal u choʼab itzel ʼo ruʼ; i choʼab ʼo ruʼ-le, are i cajʼatzil itzel tew yawnak che —xe cha.</span>
</div></div><div class="scrSection"><div class="Section_Head"><span lang="x-acc">I Jesus cʼax que u na i winak chi n-ta ca ucʼaw u tzam chique</span>
</div><div class="Paragraph"><span class="Verse_Number" lang="x-acc">35</span><span lang="x-acc">I Jesus xe u solij ronojel tak i tinimit, ronojel tak i aldéa. ʼIs xoc pa tak molbalʼib que i aj Israel winak, xa ʼe u tijojbej que i winak chila; xa ʼe u paxsaj i ʼutz laj tzij chique i winak, xu bij chi petnak chic i u ʼatbal tzij i Dios chique. Xak xe rutzirsaj bi chi cʼaxil, bi chi yobil, ʼo chique. </span><span class="Verse_Number" lang="x-acc">36</span><span lang="x-acc">Are xe ril i winak, lic cʼax xu na pu cʼux, man que cʼachiric, lic n-ta jun que towic; xe rilo pacha juban chij, n-ta que ucʼaw u tzam chique. </span><span class="Verse_Number" lang="x-acc">37</span><span lang="x-acc">Are ʼuri xu bij chique u tijoxelab:</span>
</div><div class="Paragraph"><span lang="x-acc">—Lic ʼo i jachʼic craj; xui-ri, i ajchac ne te qʼui. </span><span class="Verse_Number" lang="x-acc">38</span><span lang="x-acc">Rumal-i, chi tzʼonoj che i Rajaw i chac chi que u tak bi mas mocom pa jachʼ —xu bij chique.</span>
</div></div><div class="scrSection"><div class="Section_Head"><span lang="x-acc">I cablajuj apostelab</span>
</div><div class="Paragraph"><span class="Chapter_Number" lang="x-acc">10</span><span class="Verse_Number" lang="x-acc">1</span><span lang="x-acc">Teʼuri i Jesus xe u siqʼuij i cablajuj tijoxelab ruʼ y xu ya piquiʼab que tiqui chi relsaxic itzel laj tak tew, xak que tiqui chi rutzirsaxic bi chi cʼaxil, bi chi yobil.</span>
</div><div class="Paragraph"><span class="Verse_Number" lang="x-acc">2</span><span lang="x-acc">Are i qui bi i cablajuj tijoxelab</span><span class="scrFootnoteMarker"><a href="#F8ab25a32-c6d8-4819-baba-676f102acf44"></a></span><span class="Note_General_Paragraph" id="F8AB25A32-C6D8-4819-BABA-676F102ACF44" title="n"><span lang="x-acc">“Apostelab” ca bix chique, chi queʼelok “je u takon” pa ka chʼawbal yoj.</span>
</span><span lang="x-acc"> are iri: nabe, are i ma Simon chi xak quiqui bij “ma Pédro” che; teʼuri i u chaʼ, u bi ma Andres; teʼuri, je queb u cʼojol i mam Zebedéo: i ma Jacóbo, chilam i u chaʼ chi ma Wan; </span><span class="Verse_Number" lang="x-acc">3</span><span lang="x-acc">teʼuri i ma Felípe, xak i ma Bartolome; teʼuri i ma Tomas, xak i ma Matéo chi aj tzʼonol alcawal; teʼuri i ma Jacóbo chi u cʼojol i mam Alféo; i ma Lebéo chi xak ma Tadéo quiqui bij che; </span><span class="Verse_Number" lang="x-acc">4</span><span lang="x-acc">teʼuri i jun chic ma Simon, are i jun chi re i partído cananísta; teʼuri i ma Júdas Iscarióte chi xoʼon panok xcʼayiw i Jesus.</span>
</div></div><div class="scrSection"><div class="Section_Head"><span lang="x-acc">I Jesus xe u tak bi i rapostelab chu bixquil u tzij i Dios</span>
</div><div class="Paragraph"><span class="Verse_Number" lang="x-acc">5</span><span lang="x-acc">I cablajuj-le, Jesus xe u tak bic, y xu bij bi chique:</span>
</div><div class="Paragraph"><span lang="x-acc">—Are que i solij i tinimit, mix ʼe pa i je jekel wi i ne te aj Israel winak; xak mix oc pa tak tinimit re i Samária. </span><span class="Verse_Number" lang="x-acc">6</span><span lang="x-acc">Xui cuʼ i aj Israel winak quix ʼe wi; je pacha juban chij, xa je sachnak. </span><span class="Verse_Number" lang="x-acc">7</span><span lang="x-acc">Are quix ʼec, chi paxsaj u tzijol i ʼatbal tzij aj chicaj; chi bij chique chi ya ca jekanic. </span><span class="Verse_Number" lang="x-acc">8</span><span lang="x-acc">Che iwutzirsaj iwabib; che i walijsaj i je camnak; chiwesaj i cʼax chique niʼpa ʼo i yobil lépra chique; xak che iwesaj bi itzel tew chique i winak. Queje ile chi ʼana na. Lic sipam chiwe niʼpa quix tiqui yix chu ʼonquil, ni loʼom taj. Xak mi tzʼonoj i rajil, we xi ʼan i pawor chique i winak.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Are quix ʼec, n-ti mer nimak rajil qui cʼam bic, xak mi ne chʼutik rajil. </span><span class="Verse_Number" lang="x-acc">10</span><span lang="x-acc">Xak mi cʼam bi i teb, xak mi ne jun chic i camix, xak mi ne jumolaj chic i xajab, xak mi ne i chʼamiy. Mi cʼam bi tak ile, man jun ajchac ʼo re che, wach i cajwax che; i winak quiqui ya na chiwe wach rajwaxic chiwe. </span><span class="Verse_Number" lang="x-acc">11</span><span lang="x-acc">Yix, are quix upon che jun tinimit, are quix upon che jun aldéa, chi tzucuj jun winak chi quix u cʼulaj che rachoch; chix jekel chila, cʼa te qui canaj canok are quix el chila. </span><span class="Verse_Number" lang="x-acc">12</span><span lang="x-acc">Are quix oc ruʼ ja, chi tzʼonoj che i Dios cu ya i uxlambal qui cʼux. </span><span class="Verse_Number" lang="x-acc">13</span><span lang="x-acc">I winak chi rajaw ja, we ʼutz i cʼulaxic xqui ʼan chiwe, ca qʼuiji i ʼutz-le piquiwi. We n-ʼus ta i cʼulaxic xqui ʼano, mi tzʼonoj i ʼutz re i Dios piquiwi are quix el ruʼ ja. </span><span class="Verse_Number" lang="x-acc">14</span><span lang="x-acc">Ique-le, we n-xix qui cʼulaj taj, xak n-cacaj ti u tayic i tzij chi qui bij chique, chix el ʼuri chila. Are quix el che i ja-le, o we xak che i tinimit-le, chi pu can i ulew che iwakan (cʼutbal-re chique chi cʼo qui mac chiquij). </span><span class="Verse_Number" lang="x-acc">15</span><span lang="x-acc">Katzij i quin bij chiwe: pa qʼuisbal ʼij, are ca ʼat tzij piquiwi tak i tinimit, mas nim na i tojpen ca pe piquiwi i tinimit-le chuwach ile chi xpe piquiwi i queb tinimit Sodóma y Gomórra ujer</span><span class="scrFootnoteMarker"><a href="#F4cfd82e8-ca13-4fef-a751-98bac549d123"></a></span><span class="Note_General_Paragraph" id="F4CFD82E8-CA13-4FEF-A751-98BAC549D123" title="o"><span lang="x-acc">I queb tzij, “Sodóma” y “Gomórra” ʼo pa Diccionário pa qʼuisbal re i wuj-i.</span>
</span><span lang="x-acc">.</span>
</div></div><div class="scrSection"><div class="Section_Head"><span lang="x-acc">Ca pe chʼoʼoj chiquij i je re i Crísto</span>
</div><div class="Paragraph"><span class="Verse_Number" lang="x-acc">16</span><span lang="x-acc">Chitapeʼ, yin quix in tak bi chiquixol i je aj chʼoʼoj chiwij; ix pacha chij ʼuri chiquixol i utiw. Chi ʼana cwent che iwib, pacha coʼon jun cumatz, n-cu ya ta rib che i jun. Xui-ri, chi ʼana che iwib pacha quiqui ʼan i palomax, lic n-ta jun mal quiqui ʼan che jun chic. </span><span class="Verse_Number" lang="x-acc">17</span><span lang="x-acc">Chi ʼana cwent, man ʼo ni winak quix qui jach na piquiʼab i ʼatbal tzij, xak quiqui jic i loʼxic pa tak molbalʼib. </span><span class="Verse_Number" lang="x-acc">18</span><span lang="x-acc">Xak quix qui cʼam bi chiquiwach i gobernador, xak chiquiwach i nimak tak ʼatol tzij xa wumal yin. Xui-ri, queje ile quin i lap na chiquiwach ique, xak chiquiwach i ne te aj Israel. </span><span class="Verse_Number" lang="x-acc">19</span><span lang="x-acc">Are quix jach na piquiʼab i ʼatbal tzij, mix cʼachir chu chʼobic wach i qui bij chique, xak mix cʼachir chu chʼobic wach u bixquil qui bij na. Are cu rik i ʼor-le, Dios cu bij na chiwe wach i qui bij chiquiwach. </span><span class="Verse_Number" lang="x-acc">20</span><span lang="x-acc">Man yix, are quix chʼawic, n-are ti yix quix chʼawic, are u Tewal i Ta chicaj ca chʼaw chique.</span>
</div><div class="Paragraph"><span class="Verse_Number" lang="x-acc">21</span><span lang="x-acc">Quiwil na, ʼo i winak que qui jach ni catz qui chaʼ piquiʼab i je aj chʼoʼoj chiquij, camsabal na que; xak je ʼo ni kajawxel queje quiqui ʼan cuʼ i cacʼal. Xak queje i acʼalab, quiqui ʼan che quib je aj chʼoʼoj chiquij i qui kajaw i qui chuch, que qui jach na chique i que camsawic. </span><span class="Verse_Number" lang="x-acc">22</span><span lang="x-acc">Conojel i winak tzel quix quil na xa wumal yin: xui-ri pachin i cu chʼijo cʼa pa qʼuisbal ie, que ʼelsax na ʼuri pa cʼax. </span><span class="Verse_Number" lang="x-acc">23</span><span lang="x-acc">We ix ʼo che jun tinimit y quiqui ʼan chʼoʼoj chiwij, chix ʼanmajok; jix chic che jun tinimit. Katzij i quin bij chiwe, i Achi aj Chicaj</span><span class="scrFootnoteMarker"><a href="#F110ee5af-ef3a-4572-9628-f521688e1ced"></a></span><span class="Note_General_Paragraph" id="F110EE5AF-EF3A-4572-9628-F521688E1CED" title="p"><span lang="x-acc">I Achi aj Chicaj are i Jesus mísmo. Are ire are i Tolque i winak chi coyʼem na, xui-ri je qʼui i winak n-quetaʼam taj.</span>
</span><span lang="x-acc"> ca cʼun na, are maja quix tzalij li che i qui solixic ronojel tak i tinimit pa Israel.</span>
</div><div class="Paragraph"><span class="Verse_Number" lang="x-acc">24</span><span lang="x-acc">(Qui tij ni cʼax cumal, pacha quiqui ʼan chwe yin.) Jun tijoxel, na nim ti u ʼij chuwach u ʼij u mayes; xak queje jun ajchac, na nim ti u ʼij chuwach u ʼij u patron. </span><span class="Verse_Number" lang="x-acc">25</span><span lang="x-acc">Jun tijoxel, ca majaw che chi ca quicot ruʼ, we queʼel na che pacha oʼonom u tijonel; xak queje jun ajchac, ca majaw che chi ca quicot ruʼ we queʼel na che pacha oʼonom u patron. Jun rajaw ja, we quiqui bij ni winak chi ire itzel, xak jun ʼuri quiqui bij na ique chiquij i ralcʼwal. (We queje xqui bij ile chwe yin, xak queje quiqui bij na ʼuri chiwe yix.)</span>
</div></div><div class="scrSection"><div class="Section_Head"><span lang="x-acc">Mi xij iwib chique i winak; are, chi xija iwib che i Dios</span>
</div><div class="Paragraph"><span class="Verse_Number" lang="x-acc">26</span><span lang="x-acc">Rumal-i, mi xij iwib chique i winak, wach quiqui ʼan chiwe. (Chi ʼana co che i cʼux chu bixquil in tzij chique.) Niʼpa i n-ʼalijinsam taj, ca ʼalijinsax na; niʼpa i uwam u wach, ca ʼiltaj ni u wach. </span><span class="Verse_Number" lang="x-acc">27</span><span lang="x-acc">Niʼpa i quin bij chiwe chaʼab, chi paxsaj yix pa ʼij; niʼpa i quin bij chiwe aliʼal, chix siqʼuin chu bixquil chique i winak puwi tak ja. </span><span class="Verse_Number" lang="x-acc">28</span><span lang="x-acc">Mi xij iwib chique i que tiqui chu camsaxic i chʼacul, xui-ri i iwanima n-que tiqui ta che. Are, chi xija iwib che i Jun, chi ʼo puʼab cu sachsaj u wach i chʼacul xak i iwanima pa ʼaʼ. (Xui i Dios ʼo puʼab cu ʼan ile.)</span>
</div><div class="Paragraph"><span class="Verse_Number" lang="x-acc">29</span><span lang="x-acc">Yix, i Dios lic quix rilo. Iwetaʼam chi are qui loʼ queb tzʼiquin xa jun centávo i cajil. N-ta kas cajil chiwach yix. Xui-ri, i Dios lic que u rilo; mi jun chique ca tzak li pulew we i Kajaw yix chicaj n-cu ya ta che. </span><span class="Verse_Number" lang="x-acc">30</span><span lang="x-acc">Xak queje yix, i Dios lic quix rilo. Ire xak retaʼam neri niʼpa i wi ʼo che i jolom chi jujunal. </span><span class="Verse_Number" lang="x-acc">31</span><span lang="x-acc">Mi xij iwib ʼuri; yix ʼut, mas ʼo ni ʼij chiquiwach uqʼuial tzʼiquin.</span>
</div></div><div class="scrSection"><div class="Section_Head"><span lang="x-acc">ʼO u chac caka bij na chique i winak we oj re i Crísto</span>
</div><div class="Paragraph"><span class="Verse_Number" lang="x-acc">32</span><span lang="x-acc">Conojel niʼpa i quiqui bij chiquiwach i winak chi ique qui yom qui wach wuʼ, xak queje yin ʼuri, quin bij na che in Kajaw chicaj chi je we yin. </span><span class="Verse_Number" lang="x-acc">33</span><span lang="x-acc">Xak niʼpa i quiqui bij chiquiwach i winak chi n-qui yom ti qui wach wuʼ, xak queje yin ʼuri, quin bij na che in Kajaw chicaj chi ne te we yin.</span>
</div></div><div class="scrSection"><div class="Section_Head"><span lang="x-acc">I u cʼutic i sak laj tzij xa cu petsaj i chʼoʼoj</span>
</div><div class="Paragraph"><span class="Verse_Number" lang="x-acc">34</span><span lang="x-acc">Mi chʼob yix chi in cʼun-nak xa que in chomarsaj ni winak chuwach i jyub taʼaj. N-rumal ta ile in cʼun-nak; in cʼun-nak chu petsaxic chʼoʼoj chiquixol i winak</span><span class="scrFootnoteMarker"><a href="#F7a224541-7892-4d92-a3f0-bfdca510ff3f"></a></span><span class="Note_General_Paragraph" id="F7A224541-7892-4D92-A3F0-BFDCA510FF3F" title="q"><span lang="x-acc">Are ca paxsax i sak laj tzij, ca pe ʼuri i chʼoʼoj chiquixol i winak.</span>
</span><span lang="x-acc">. </span><span class="Verse_Number" lang="x-acc">35</span><span lang="x-acc">Rumal in cʼunbal, quiqui ʼan ni chʼoʼoj jun achi ruʼ u kajaw, jun ali ruʼ u chuch, jun alibaxel ruʼ u chuch ralib. </span><span class="Verse_Number" lang="x-acc">36</span><span lang="x-acc">Queʼelok ʼo ni jujun chique i winak je are quixokil calcʼwal je aj chʼoʼoj chic chiquij. </span><span class="Verse_Number" lang="x-acc">37</span><span lang="x-acc">Xui-ri, jun chi we-yin, ʼo u chac cʼax chin u na ni yin chiquiwach u chuch u kajaw. Xak ʼo u chac cʼax chin u na ni yin chiquiwach u miʼal u cʼojol. We n-queje ta coʼon ire ile, lic n-ca majaw ta che ʼuri we we-yin. </span><span class="Verse_Number" lang="x-acc">38</span><span lang="x-acc">Jun we-yin ʼo u chac ca terej chwij, tupu ca cam na rumal. Pachin n-craj ti u ʼanic ile, n-ca majaw ta ʼuri che chi we-yin. </span><span class="Verse_Number" lang="x-acc">39</span><span lang="x-acc">Pachin jun xa cʼax cu na u cʼaslemal re waral, xa cu sach ʼuri u cʼaslemal chi sakil. Xui-ri, we ʼo jun ca sachsax nu wach u cʼaslemal xa wumal yin, ca yaʼ ʼuri u cʼaslemal sakil.</span>
</div></div><div class="scrSection"><div class="Section_Head"><span lang="x-acc">Pachin quiqui rik ni qui sipon chuwach i Dios</span>
</div><div class="Paragraph"><span class="Verse_Number" lang="x-acc">40</span><span lang="x-acc">Pachin jun quix u cʼulaj ruʼ, queʼel na ʼuri pacha yin quin u cʼulaj na ruʼ. Xak pachin i quin u cʼulaj na yin ruʼ, queʼel na ʼuri chi cu cʼulaj ni Jun chi in takawnak lok. </span><span class="Verse_Number" lang="x-acc">41</span><span lang="x-acc">Iwetaʼam chi jun ajbil u tzij i Dios, coʼon panok ca yaʼ ni sipon che rumal i Dios. Xak pachin i cu cʼulaj jun ajbil u tzij i Dios ruʼ, we xa rumal u takon i Dios, ire ca yaʼ ni sipon ʼuri che xak jun ruʼ pacha i ca yaʼ che i ajbil u tzij i Dios. Xak pachin jun cu cʼulaj jun ʼutz laj winak ruʼ, xa rumal ʼutz i jun chuwach i Dios, xak ire ʼuri i Dios cu ya ni ʼutz che pacha i cu ya che i winak jun chi lic ʼutz. </span><span class="Verse_Number" lang="x-acc">42</span><span lang="x-acc">Pachin jun cu ya jubiʼ u yaʼ che jun ral in tijoxel yin, we xu ya na che xa rumal teren na chwij, katzij ʼuri xak ca yaʼ ni ʼutz puwi rumal i Dios —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Wach i xu bij i Jesus chique i u tijoxelab i ma Wan</span>
</div><div class="Paragraph"><span class="Chapter_Number" lang="x-acc">11</span><span class="Verse_Number" lang="x-acc">1</span><span lang="x-acc">I Jesus queje ile xutzin chu bixquil chique i cablajuj u tijoxelab wach quiqui ʼano. Teʼuri xa ʼe pa tak tinimit re i jyub-le, xa ʼe chi qui tijoxic i winak chu bixquil u tzij i Dios chique.</span>
</div><div class="Paragraph"><span class="Verse_Number" lang="x-acc">2</span><span lang="x-acc">Are ca tijin i Jesus che u chac-le, are ʼuri i ma Wan, aj kajsanel ya, tzʼapim chic pa cárcel. Ire, are xu ta rason wach ca tijin i Crísto chu ʼanic, xe u tak li jujun chique u tijoxelab ruʼ. </span><span class="Verse_Number" lang="x-acc">3</span><span lang="x-acc">Are xe upon ruʼ i Jesus, xqui tzʼonoj che:</span>
</div><div class="Paragraph"><span lang="x-acc">—¿Mok yet i Tolke chi u bim i ma Wan chi cat cʼunic? ¿O xa cakoyʼej chic jun chic? —xqui bij che.</span>
</div><div class="Paragraph"><span class="Verse_Number" lang="x-acc">4</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Chix tzalij chic ruʼ i ma Wan; chi bij che wach i xi ta, wach i xiwilo chi quin tijin yin chu ʼonquil. </span><span class="Verse_Number" lang="x-acc">5</span><span lang="x-acc">Chi bij che chi i mawach que tzun chic; xak i je sic, que binic; xak i iwabib chi ʼo itzel yobil lépra chique, que utziric; xak i je tac, que tanic; xak i camnak que walijsaxic; xak i nibaʼib qui tom i ʼutz laj tzij re i quelbal pa cʼax. </span><span class="Verse_Number" lang="x-acc">6</span><span lang="x-acc">Xak chi bij che chi ʼutz re ire pachin n-cu sach tu cubibal u cʼux chwe —xu bij i Jesus chique u tijoxelab i ma Wan.</span>
</div></div><div class="scrSection"><div class="Section_Head"><span lang="x-acc">I Jesus xu bij chique i winak wach u patan i ma Wan</span>
</div><div class="Paragraph"><span class="Verse_Number" lang="x-acc">7</span><span lang="x-acc">Are xe ʼe ique, i Jesus xu jek u bixquil chique i winak wach oʼonom i ma Wan.</span>
</div><div class="Paragraph"><span lang="x-acc">—Yix, are xix ʼe che i jyub tzʼinilic chu tayquil i ma Wan, ¿wach xiwoyʼej rilic? ¿Xataba xa xix ʼe chi rilic jun ʼes ca silab rumal i tew? N-are taj. </span><span class="Verse_Number" lang="x-acc">8</span><span lang="x-acc">¿Wach ʼu i xix ʼe chi rilic? ¿Xataba xix ʼe chi rilic jun achi, chom u wikic u ʼanom che rib? Xak n-are taj. Niʼpa i ʼo qui ʼuʼ chom pakalic, ne te ʼo pa taʼaj tzʼinilic, xa je jekel pa rachoch i ʼatol tzij. </span><span class="Verse_Number" lang="x-acc">9</span><span lang="x-acc">¿Wach ʼu xix ʼe chi rilic? ¿Jun ajbil u tzij i Dios? Katzij, are. I jun chi xiwilo-le, lic nim ni u ʼij chiquiwach i je ajbil u tzij i Dios. </span><span class="Verse_Number" lang="x-acc">10</span><span lang="x-acc">Man i ma Wan are i jun chi u bim can i Dios chi cu tak na lok. I Dios u bim can chupam u wuj:</span>
</div><div class="Line1"><span lang="x-acc">Yin nabe quin tak nubi jun ajbil in tzij chawach yet, man cu yijba ni a be chawach.</span>
</div><div class="Paragraph_Continuation"><span lang="x-acc">(Queje ile u bim can i Dios chupam u wuj.)</span>
</div><div class="Paragraph"><span class="Verse_Number" lang="x-acc">11</span><span lang="x-acc">Katzij i quin bij chiwe: i ma Wan aj kajsanel ya, nim ni u ʼij ire chiquiwach conojel i winak, cʼa chu xebal ʼij sak. Xui-ri, woʼor conojel niʼpa i que oc na pa ʼatbal tzij re i Dios, mas nim ni qui ʼij ique chuwach ire.</span>
</div><div class="Paragraph"><span class="Verse_Number" lang="x-acc">12</span><span lang="x-acc">I ʼatbal tzij re i Dios, je qʼui quiqui ʼan chʼoʼoj chirij. Queje qui ʼanom li ile cʼa are xu jek u chac i ma Wan, cʼa are ʼo wi woʼor. Lic quiqui ʼat qui pen chu ʼatixic. </span><span class="Verse_Number" lang="x-acc">13</span><span lang="x-acc">Queje ile quiqui ʼano, man conojel i ajbil u tzij i Dios ujer, xak i ʼatbal tzij re i mam Moises ʼis xqui bij chi ca cʼun ni u ʼatbal tzij i Dios. Queje qui bim ile conojel, xak queje xu bij i ma Wan are xcʼun ire. </span><span class="Verse_Number" lang="x-acc">14</span><span lang="x-acc">Y we quiwaj quiwetamaj i sak laj tzij, i ma Wan are i mam Elías chi xqui bij ique ca cʼun na. </span><span class="Verse_Number" lang="x-acc">15</span><span lang="x-acc">We yix ʼo i xiquin chu tayic, chi ta u be iri.</span>
</div><div class="Paragraph"><span class="Verse_Number" lang="x-acc">16</span><span lang="x-acc">I winak woʼor, ¿wach nawi que in junamsaj ruʼ? Xa je pacha acʼalab je cul xol tak be; jutzobaj que siqʼuin chique cachiʼil: “Yix lic n-ta ʼo quiwaj,” quiqui bij. </span><span class="Verse_Number" lang="x-acc">17</span><span lang="x-acc">“Yoj xka xutʼij i suʼ chiwe, péro n-xiwaj ta xix xajawic. Xak xka bixaj jun bix re i bisonbal, péro n-xix oʼ taj,” quiqui bij. </span><span class="Verse_Number" lang="x-acc">18</span><span lang="x-acc">Queje que tijin i winak chu ʼanic woʼor; n-ta ʼo cacaj, man xcʼun i ma Wan chi n-ta kas xu tijo, xak n-ta víno xu tijo, y qui bij yix xa ʼo itzel tew ruʼ. </span><span class="Verse_Number" lang="x-acc">19</span><span lang="x-acc">Are xin cʼun yin chi in Achi aj Chicaj, ʼis ronojel quin tijo y quin tuʼu, xui-ri qui bij yix chi lic in aj numel, xak in aj ʼabarel, qui bij yix. Xak qui coj in mac chi yin in cachiʼil i ajmaquib, xak i mal laj tak aj tzʼonol alcawal. Xui-ri, we te xi ta u be wach xoʼon i ma Wan, xak wach i quin ʼan yin, quiwetamaj ʼuri chi Dios lic ʼo u noʼoj.</span>
</div></div><div class="scrSection"><div class="Section_Head"><span lang="x-acc">I tinimit chi n-xqui coj ti Jesus, nim ni tojpen ca pe piquiwi</span>
</div><div class="Paragraph"><span class="Verse_Number" lang="x-acc">20</span><span lang="x-acc">Niʼpa i tinimit pa oʼonom wi uqʼuial milágro i Jesus, i winak chila lic n-xqui jalwachij ti qui cʼaslemal. Rumal-i, xoc ire che i qui yajic. Xu bij:</span>
</div><div class="Paragraph"><span class="Verse_Number" lang="x-acc">21</span><span lang="x-acc">—¡Toʼ i wach yix, ix aj tinimit Corazin! Toʼ i wach yix, ix aj tinimit Betsáida. Nic are wi qui coj qui mac i queb tinimit Tíro y Sidon man n-ta Dios cuʼ qui bij yix. Xui-ri, we te in ʼanom uqʼuial milágro chila pacha in ʼanom iwuʼ yix, ique ʼuri ya qui jalwachim tene chic-i qui cʼaslemal. Xak que bison tene-ri rumal i qui mac</span><span class="scrFootnoteMarker"><a href="#F1692e461-b1e3-4b05-a46d-4341a7f924d8"></a></span><span class="Note_General_Paragraph" id="F1692E461-B1E3-4B05-A46D-4341A7F924D8" title="r"><span lang="x-acc">I mer tzij xu bij are iri: qui ʼalijinsam tene-ri ruʼ u cojic qui ʼuʼ re i bis, xak u cojic i chaj chiquij.</span>
</span><span lang="x-acc">. </span><span class="Verse_Number" lang="x-acc">22</span><span lang="x-acc">Xui-ri yix, are ca cʼun i qʼuisbal ʼij, nim ni tojpen ca pe piwi yix chuwach i tojpen chi ca pe piquiwi ique chi je aj Tíro, je aj Sidon. </span><span class="Verse_Number" lang="x-acc">23</span><span lang="x-acc">Xak yix, chi ix aj tinimit Capernaum, qui chʼob yix lic ix ʼutz, ya mer quix oc chila chicaj, qui bij yix. Xui-ri, ya mer quix kaj pa ʼaʼ. Man i uqʼuial milágro ʼantal chiwach yix, we tene ʼantal ile chiquiwach i aj Sodóma ujer, ique xqui jalwachij tene qui cʼaslemal-i; i qui tinimit-le cʼa ʼo tene-ri woʼor. </span><span class="Verse_Number" lang="x-acc">24</span><span lang="x-acc">Xui-ri yix, are ca cʼun i qʼuisbal ʼij, nim ni tojpen ca pe piwi, chuwach i tojpen chi ca pe piquiwi ique chi je aj Sodóma —xu bij chique.</span>
</div></div><div class="scrSection"><div class="Section_Head"><span lang="x-acc">“Chix pet wuʼ; ʼo iwuxlambal” xu bij i Jesus</span>
</div><div class="Paragraph"><span class="Verse_Number" lang="x-acc">25</span><span lang="x-acc">Are ʼuri i Jesus xu coj u ʼij i Dios; xu bij che:</span>
</div><div class="Paragraph"><span lang="x-acc">—Quin tioxij chawe Ta, chi at rajaw i caj ulew. Quin tioxij chawe, man a yom chique i n-ti qui ʼij chi quiqui ta u be wach a chʼobom yet. Xui-ri, awuwam u wach chique i ʼo qui noʼoj, chique i nimak qui nojbal. </span><span class="Verse_Number" lang="x-acc">26</span><span lang="x-acc">Katzij, Ta, queje a ʼanom ile man queje ile cawaj yet —xu bij che.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Teʼuri xu bij chique i winak:</span>
</div><div class="Paragraph"><span lang="x-acc">—Ronojel niʼpa i ʼolic, in Kajaw u yom pinʼab yin. Mi jun retaʼam wach in patan yin chi in u Cʼojol i Dios, xui i Ta chicaj retaʼam. Xak mi jun retaʼam u wach i Dios, xui yin, chi in u Cʼojol wetaʼam u wach; xak niʼpa i winak chi in ʼalijinsam chique, ique ʼut xak quetaʼam u wach. </span><span class="Verse_Number" lang="x-acc">28</span><span lang="x-acc">Chix pet na wuʼ yin, iwonojel yix chi ix cosnak na, iwonojel yix chi ʼo iwekan; yin quin ya i uxlanem chiwe. </span><span class="Verse_Number" lang="x-acc">29</span><span lang="x-acc">Chi ya iwib che in yucu chi quin coj chiwe; chix naw na chwe yin, man yin nim in cʼux, xak ʼutz in cʼux chiwe. Qui rik ni uxlambal i cʼux ʼuri. </span><span class="Verse_Number" lang="x-acc">30</span><span lang="x-acc">I yucu chi quin coj yin, n-cʼax taj quix bin ruʼ, xak iwekan quin yaʼo, n-ʼal taj. (Queje ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">I u tijoxelab i Jesus xqui chʼup u wach i trígo pa uxlambal ʼij</span>
</div><div class="Paragraph"><span class="Chapter_Number" lang="x-acc">12</span><span class="Verse_Number" lang="x-acc">1</span><span lang="x-acc">Xoʼon chupan jubiʼ, pa uxlambal ʼij, i Jesus ca bin cuʼ u tijoxelab pa ticon re i trígo. I u tijoxelab, xpe numic chique; xe oc chu chʼupic u wach i trígo; xe oc chu pochʼic, y xqui tijo. </span><span class="Verse_Number" lang="x-acc">2</span><span lang="x-acc">I aj Fariséo winak, are xquil ile, xqui bij che i Jesus:</span>
</div><div class="Paragraph"><span lang="x-acc">—Chawilapeʼ, i a tijoxelab, n-ʼus taj que chacun woʼor pa uxlambal ʼij. I ʼatbal tzij tzʼibtal can rumal i mam Moises n-cu ya ta chique quiqui mol cosech woʼor —xe cha.</span>
</div><div class="Paragraph"><span class="Verse_Number" lang="x-acc">3</span><span lang="x-acc">—¿Katzij nawi? —xu bij i Jesus—. ¿Xataba n-iwilom ti yix chupam u wuj i Dios wach xu ʼan i mam David ujer? </span><span class="Verse_Number" lang="x-acc">4</span><span lang="x-acc">Ire, cuʼ i rachiʼil are xpe numic chique, xoc pa rachoch i Dios y xu tij i loʼlaj caxlanwa, chi yatal chuwach i Dios. I caxlanwa-le, xui yatal chique i sacerdóte quiqui tijo; n-yatal ta chique i toʼ winak quiqui tijo —xu bij i Jesus chique.</span>
</div><div class="Paragraph"><span class="Verse_Number" lang="x-acc">5</span><span lang="x-acc">¿Xataba xak ni tom ti yix wach i tzʼibtal can chupam i ʼatbal tzij re i mam Moises? Cu bij chi ʼo u chac que chacun i sacerdóte pa rachoch i Dios pa uxlambal ʼij. N-mac ta ile, tupu n-que uxlan taj. </span><span class="Verse_Number" lang="x-acc">6</span><span lang="x-acc">Bay, chi ʼo wi Jun</span><span class="scrFootnoteMarker"><a href="#F30cb34d0-da86-42bb-882d-fae095f2c342"></a></span><span class="Note_General_Paragraph" id="F30CB34D0-DA86-42BB-882D-FAE095F2C342" title="s"><span lang="x-acc">I Jun-le are i Jesus mísmo.</span>
</span><span lang="x-acc"> chiwach yix chi nim ni u ʼij chuwach i rachoch i Dios. </span><span class="Verse_Number" lang="x-acc">7</span><span lang="x-acc">Yix n-qui ta tu be wach u bim i Dios chupam u wuj. Xu bij iri: “Cwaj yin ʼo ni cʼaxnabal i cʼux; n-are ti toʼ u sujuxic chicop chinwach.” (Queje ile tzʼibtal canok.) We tene qui ta u be ile, n-qui coj ta ʼuri qui mac i winak chi n-ta jun qui mac. (In tijoxelab-le n-ti qui mac que tijin chu ʼanic.) </span><span class="Verse_Number" lang="x-acc">8</span><span lang="x-acc">Yin, chi in Achi aj Chicaj xak in ʼo puwi i uxlambal ʼij —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus xrutzirsaj u ʼab jun achi pa uxlambal ʼij</span>
</div><div class="Paragraph"><span class="Verse_Number" lang="x-acc">9</span><span lang="x-acc">Teʼuri i Jesus xel pa ticon, xa ʼe pa molbal quib i aj Israel. Are ʼo chila, xril jun achi lic chakijnak u ʼab. </span><span class="Verse_Number" lang="x-acc">10</span><span lang="x-acc">Chila xak je ʼo juban achiab, quiqui tzucuj u mac i Jesus; xe oc ʼuri chu cʼamic u pam.</span>
</div><div class="Paragraph"><span lang="x-acc">—¿ʼUtz nawi cutzirsax jun iwab pa uxlambal ʼij? —xqui bij che.</span>
</div><div class="Paragraph"><span class="Verse_Number" lang="x-acc">11</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Yix, we ʼo jun i chij, we ca tzak chupam jun siwan che i uxlambal ʼij, ¿xataba n-quiwesaj ta lok, we pa uxlambal ʼij? Quiwesaj pues. </span><span class="Verse_Number" lang="x-acc">12</span><span lang="x-acc">¿Xataba jun achi n-tu ʼij chuwach jun chij? Jun achi mas ʼo u ʼij pues. Rumal-i, yatal ʼuri chake caka ʼan i ʼutz che jun winak pa uxlambal ʼij —xu bij chique.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Teʼuri xu bij che i achi:</span>
</div><div class="Paragraph"><span lang="x-acc">—Cha sucʼba i a ʼab —coʼon che.</span>
</div><div class="Paragraph"><span lang="x-acc">Are ʼuri i achi xu ji pan u ʼab, y xutziric; xcanajic pacha u ʼanom i jun chi ʼutz. </span><span class="Verse_Number" lang="x-acc">14</span><span lang="x-acc">Teʼuri i aj Fariséo winak xe ʼec; xe oc ʼuri chu chʼobic chiquiwach wach u camsaxic i Jesus quiqui ʼano.</span>
</div></div><div class="scrSection"><div class="Section_Head"><span lang="x-acc">Wach xoʼon i Jesus xeʼelok pacha u bim i Dios ujer</span>
</div><div class="Paragraph"><span class="Verse_Number" lang="x-acc">15-16</span><span lang="x-acc">I Jesus, are xu ta wach cacaj quiqui ʼan che, xel chila; y je qʼui i winak xe terej bi chirij. I Jesus ʼis xe u cunaj iwabib, xui-ri, xu bij chique chi n-quiqui bij taj pachin ire. </span><span class="Verse_Number" lang="x-acc">17</span><span lang="x-acc">Queje ile xeʼelok xak jun ruʼ pacha u bim can i Dios chupam i wuj tzʼibtal can rumal i mam Isaías. Xu bij:</span>
</div><div class="Line1"><span class="Verse_Number" lang="x-acc">18</span><span lang="x-acc">Are iri are i wajchac chi in chom na;</span>
</div><div class="Line1"><span lang="x-acc">ire lic cʼax quin naʼo, lic quin quicot rumal.</span>
</div><div class="Line1"><span lang="x-acc">Quin tak bi in Tewal puwi ire,</span>
</div><div class="Line1"><span lang="x-acc">y que u bij chique conojel i tinimit chi ʼo ni tobal-que chuwach i tojpen chi ca pe na.</span>
</div><div class="Line1"><span class="Verse_Number" lang="x-acc">19</span><span lang="x-acc">Ire n-craj ta quiqui chap quib chi tzij, xak n-ca siqʼuin taj;</span>
</div><div class="Line1"><span lang="x-acc">xak n-ca taqʼui ta pa tak be, cu ʼanbej re nimak tak u bixquil chique i winak.</span>
</div><div class="Line1"><span class="Verse_Number" lang="x-acc">20</span><span lang="x-acc">Ire n-coʼon ta cʼax che jun chi n-tu choʼab:</span>
</div><div class="Line1"><span lang="x-acc">we ʼo jun winak pacha jun ajij cotquic, ire n-cu qʼuis ti u patzʼic;</span>
</div><div class="Line1"><span lang="x-acc">xak we ʼo jun winak pacha jun cantil cu rayij ca chupic, ire n-cu qʼuis ti u chupic.</span>
</div><div class="Line1"><span lang="x-acc">Queje coʼon ire ile, cʼa ca pe ni ʼutz sucʼulic chuwach i jyub taʼaj.</span>
</div><div class="Line1"><span class="Verse_Number" lang="x-acc">21</span><span lang="x-acc">I ronojel tak i tinimit, quiqui cuba ni qui cʼux che ire, chi rumal ire que ʼel ni ique pa cʼax.</span>
</div><div class="Paragraph_Continuation"><span lang="x-acc">(Queje ile u tzij i Dios chi u tzʼibam can i mam Isaías.)</span>
</div></div><div class="scrSection"><div class="Section_Head"><span lang="x-acc">Xqui bij i aj Fariséo chi u choʼab i Jesus xa ruʼ itzel petnak wi</span>
</div><div class="Paragraph"><span class="Verse_Number" lang="x-acc">22</span><span lang="x-acc">Teʼuri ʼo jun achi mawach, cʼamtal bi chuwach i Jesus. Ire xak mem, man ʼo jun itzel tew che. I Jesus xu rutzirsaj, teʼuri i achi chi mawach xtzunic, xak xchʼawic. </span><span class="Verse_Number" lang="x-acc">23</span><span lang="x-acc">Conojel i winak lic xqui bisoj che, y xqui bij:</span>
</div><div class="Paragraph"><span lang="x-acc">—¿Mokxa are i Tolke chi koyʼem?</span><span class="scrFootnoteMarker"><a href="#F4ac664a3-4b12-4a51-a27e-5ceb5d1c4a66"></a></span><span class="Note_General_Paragraph" id="F4AC664A3-4B12-4A51-A27E-5CEB5D1C4A66" title="t"><span lang="x-acc">I tzij chi xqui bij waral are “umuk uxiquin can i mam David”; are xqui bij ile, xeʼelok “are i Tolke.”</span>
</span><span lang="x-acc"> —xe cha.</span>
</div><div class="Paragraph"><span class="Verse_Number" lang="x-acc">24</span><span lang="x-acc">Xui-ri, i je aj Fariséo are xqui ta, xqui bij:</span>
</div><div class="Paragraph"><span lang="x-acc">—N-are taj. I achi-le, i choʼab chi ʼo ruʼ xa ruʼ itzel ca pe wi. Are i rumal ʼuri ca tiqui chi relsaxic bi itzel tew. I choʼab chi ʼo ruʼ, xa ruʼ i Beelzebu ca pe wi, chi ʼo piquiwi itzel tak tew —xqui bij.</span>
</div><div class="Paragraph"><span class="Verse_Number" lang="x-acc">25</span><span lang="x-acc">I Jesus retaʼam wach quiqui chʼobo, y xu bij jun tijojbal tzij chique, cʼutbal-re chi n-katzij taj wach que tijin chu bixquil. Xu bij:</span>
</div><div class="Paragraph"><span lang="x-acc">—I ʼatbal tzij re jun tinimit, we quiqui ʼan tak tzobajil che quib man quiqui ʼanbej chʼoʼoj chiquiwach, xa quiqui sach qui wach ʼuri. Xak queje jun tinimit, xak queje i je alal; we n-junam ti qui wach, we quiqui jach quib chiquiwach, n-que najtin ta ʼuri. </span><span class="Verse_Number" lang="x-acc">26</span><span lang="x-acc">Xak queje queʼel ile che i Satanas, man we ʼo jujun itzel quiqui ʼan chʼoʼoj chiquiwach je itzel, n-que najtin ta ʼuri. </span><span class="Verse_Number" lang="x-acc">27</span><span lang="x-acc">Qui bij yix chi ruʼ u choʼab i Beelzebu xwesaj bi itzel tew. Bay, xak i tijoxelab yix xak caquesaj bi itzel tew chique i winak; ¿pachin yawnak i qui choʼab ique ʼut? Ile quiqui ʼan i tijoxelab yix; ca ʼalijin ʼuri chiwe chi n-usucʼ taj wach i xi bij. </span><span class="Verse_Number" lang="x-acc">28</span><span lang="x-acc">Xui-ri, yin que wesaj bi itzel tak tew rumal u Tewal i Dios chi ʼo wuʼ. Ile ʼut cʼutbal-re chiwe chi i ʼatbal tzij re i Dios ya ʼo chic chi.</span>
</div><div class="Paragraph"><span class="Verse_Number" lang="x-acc">29</span><span lang="x-acc">Qui bij yix chi ruʼ ni u choʼab itzel, xwesaj bi itzel tew-le. Xui-ri, mi jun ca tiqui che oquic pa cu ʼat wi tzij jun (pacha itzel), chi relsaxic wach i ʼo puʼab, we maja u ximom i jun-le. We u ximom chic, teʼuri ca tiqui chi relsaxic wach i ʼo puʼab —xu bij chique. Xak xu bij:</span>
</div><div class="Paragraph"><span class="Verse_Number" lang="x-acc">30</span><span lang="x-acc">—Pachin n-cu ya tu wach wuʼ, ire aj chʼoʼoj ʼuri chwij. Xak pachin jun n-quin u to ta che i molonic, ire xa cu quichersaj bic.</span>
</div><div class="Paragraph"><span class="Verse_Number" lang="x-acc">31</span><span lang="x-acc">Rumal-i quin bij chiwe, chi ʼana cwent xak manal mi bij chirij u Tewal i Dios. I winak, ca cuytaj ni qui mac chique, xak niʼpa i n-ʼus taj chi quiqui bij; xui-ri, we quiqui bij mal laj tak tzij chirij u Tewal i Dios, ile n-ca cuytaj ta chic chique. </span><span class="Verse_Number" lang="x-acc">32</span><span lang="x-acc">I winak, we cʼax que chʼaw chwij yin, ile ca cuytaj na chique; xui-ri we cʼax que chʼaw na chirij u Tewal i Dios, i mac-le lic n-ta u cuytajic. N-ca cuytaj ta woʼor, xak mi ne coʼon panok, are cu jek u ʼatbal tzij i Dios.</span>
</div></div><div class="scrSection"><div class="Section_Head"><span lang="x-acc">Jun ʼutz laj winak, ʼutz i cu bij, man ʼutz i ʼo pa ranima</span>
</div><div class="Paragraph"><span class="Verse_Number" lang="x-acc">33</span><span lang="x-acc">Jun cheʼ, we ʼutz laj cheʼ, cu ya u wach ʼutz; xak we n-ʼus ta laj cheʼ, i u wach xak n-ʼus taj. Jun cheʼ ca ʼiltaj na che u wach we ʼutz. </span><span class="Verse_Number" lang="x-acc">34</span><span lang="x-acc">¡Yix ix racʼal cumatz! ¿Wach nawi u bixquil i ʼutz qui ʼan na? man lic ix mal. Jun, are ca chʼawic, wach i quel pu chiʼ, pu cʼux petnak wi, niʼpa u molom rib chila. </span><span class="Verse_Number" lang="x-acc">35</span><span lang="x-acc">Jun ʼutz laj winak, ʼutz i cu bij, man ʼutz i ʼo pa ranima; xak jun mal laj winak, n-ʼus ti cu bij, man n-ʼus ti ʼo pa ranima. </span><span class="Verse_Number" lang="x-acc">36</span><span lang="x-acc">Y yin quin bij chiwe, are ca cʼun i qʼuisbal ʼij, conojel ʼis quiqui bij na chuwach i Dios wach tak i tzij qui bim chi n-ʼus taj. </span><span class="Verse_Number" lang="x-acc">37</span><span lang="x-acc">Rumal wach i a bim, ca ʼat ni tzij pawi, ca ʼiltaj ʼuri we ʼo i a mac, o we n-taj.</span>
</div></div><div class="scrSection"><div class="Section_Head"><span lang="x-acc">I winak xa cacaj rilic jun milágro</span>
</div><div class="Paragraph"><span class="Verse_Number" lang="x-acc">38</span><span lang="x-acc">Je ʼo jujun aj Fariséo winak, tak jujun aj tijonel re i ʼatbal tzij, xqui bij che i Jesus:</span>
</div><div class="Paragraph"><span lang="x-acc">—Tijonel —xe cha—, cakaj cakil jun milágro, cʼutbal-re chake chi Dios ʼo awuʼ.</span>
</div><div class="Paragraph"><span class="Verse_Number" lang="x-acc">39</span><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—I winak woʼor, lic je mal na, lic n-quiqui coj ta chic i Dios. Yix qui rayij ca ʼan ni jun milágro chiwach, cʼutbal re u choʼab i Dios wuʼ; xui-ri, n-ta jun milágro ca ʼan ni chiwach. I tom chic wach i milágro xa ʼani che i ma Jonas, chi ajbil u tzij i Dios ujer. Xui i milágro-le quiwil na. </span><span class="Verse_Number" lang="x-acc">40</span><span lang="x-acc">Ire xu chʼij oxib ʼij, oxib aʼab, chupam i nim laj car; bay, xak queje quin ʼan ni yin, chi in Achi aj Chicaj; quin chʼij ni oxib ʼij, oxib aʼab, quin muktaj na. </span><span class="Verse_Number" lang="x-acc">41</span><span lang="x-acc">Are ca pe i ʼij chi ca ʼat ni tzij piquiwi i winak, i aj Nínive chi xe u pixbaj i ma Jonas, quiqui coj na i mac yix ix winak re woʼor. Queje quiqui ʼan ni ile, man i winak aj Nínive xqui jalwachij qui cʼaslemal are xupon i ma Jonas chu bixquil u tzij i Dios chique. Xui-ri, yix lic n-qui jalwachij ti cʼaslemal tupu ʼo Jun</span><span class="scrFootnoteMarker"><a href="#Fc266d9bc-cb96-4951-b115-5dae7830f8da"></a></span><span class="Note_General_Paragraph" id="FC266D9BC-CB96-4951-B115-5DAE7830F8DA" title="u"><span lang="x-acc">I Jun-le are i Jesus mísmo.</span>
</span><span lang="x-acc"> chi, mas nim ni u ʼij chuwach i ma Jonas; rumal-i quiqui coj na i mac. </span><span class="Verse_Number" lang="x-acc">42</span><span lang="x-acc">Xak i ixok, chi ujer ʼatol tzij re i pa Sur, xak ire cu coj ni i mac yix ix winak re woʼor, are ca pe i ʼij chi ca ʼat ni tzij piquiwi i winak. Queje cu ʼan na ire-le, man yix n-quiwaj ta qui ta i Jun chi ʼo u noʼoj. I ixok-le, lic mas naj xpe wi chu tayic u nojbal i ma Salomon, chi mas ʼo u noʼoj. Y woʼor ʼo Jun</span><span class="scrFootnoteMarker"><a href="#F62dcc15d-758d-417a-8084-dda435a9b0ab"></a></span><span class="Note_General_Paragraph" id="F62DCC15D-758D-417A-8084-DDA435A9B0AB" title="v"><span lang="x-acc">I Jun-le are i Jesus mísmo.</span>
</span><span lang="x-acc"> chi, nim ni u ʼij chuwach i ma Salomon, péro yix n-quiwaj tu tayic wach i cu bij —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Jun itzel tew cu tzucuj tan chic u tzalijbal che jun winak</span>
</div><div class="Paragraph"><span class="Verse_Number" lang="x-acc">43</span><span lang="x-acc">I Jesus xak xu bij i tzij-i chique:</span>
</div><div class="Paragraph"><span lang="x-acc">—Jun itzel tew, we xel che jun winak, xa ca bin pa chakij jyub chu tzucuxic pa cuxlan wi, y n-cu rik taj. Teʼuri cu chʼob pu jolom: </span><span class="Verse_Number" lang="x-acc">44</span><span lang="x-acc">“Quin tzalij chic che i wachoch pa i xin el wi” cu bij; y ca tzalij chic ʼuri. Are cupon tan chic ruʼ achi, cu riko pacha jun ja n-tu pam, lic josʼim, lic yijbam na che jun rajaw cʼacʼ. </span><span class="Verse_Number" lang="x-acc">45</span><span lang="x-acc">Teʼuri i itzel tew que u tzucuj bi rachiʼil, y que u rik je wukub chic, mas je mal chuwach ire. Que u cʼam bi ruʼ, y conojel que oc che achi. Chila que jeki wi. Teʼuri i achi-le, queʼelok mas mal na chuwach li ujer. Xak queje ile queʼel chique i winak re woʼor (man yix n-ta jun cʼutunic ʼutz qui ya chique, quiqui cʼolbej piqui cʼux —xu bij i Jesus chique i aj Fariséo).</span>
</div></div><div class="scrSection"><div class="Section_Head"><span lang="x-acc">Je pachin i u chuch i u chaʼ i Jesus</span>
</div><div class="Paragraph"><span class="Verse_Number" lang="x-acc">46</span><span lang="x-acc">I Jesus cʼa ca chʼaʼat cuʼ i winak are xe upon u chaʼ, xak i u chuch. Ique je ʼo chi sak, cacaj que lapan ruʼ. </span><span class="Verse_Number" lang="x-acc">47</span><span lang="x-acc">Are ʼuri ʼo jun achi xu bij che i Jesus:</span>
</div><div class="Paragraph"><span lang="x-acc">—I a chuch cuʼ i a chaʼ je ʼo chi sak, cacaj que lapan awuʼ —xu bij che.</span>
</div><div class="Paragraph"><span class="Verse_Number" lang="x-acc">48</span><span lang="x-acc">Xui-ri, i Jesus xu bij che i achi:</span>
</div><div class="Paragraph"><span lang="x-acc">—¿Je pachin in chuch, je pachin in chaʼ? —coʼono.</span>
</div><div class="Paragraph"><span class="Verse_Number" lang="x-acc">49</span><span lang="x-acc">Are ʼuri, xu cʼut che u ʼab niʼpa i u tijoxelab je ʼo ruʼ, y xu bij:</span>
</div><div class="Paragraph"><span lang="x-acc">—Ique-le je are in chuch, je in chaʼ —xu bij—. </span><span class="Verse_Number" lang="x-acc">50</span><span lang="x-acc">Pachin i que tijin chu ʼanic pacha craj in Kajaw chicaj, je are in chuch ʼuri, je are in chaʼ, je are i wanab —xu bij.</span>
</div></div><div class="scrSection"><div class="Section_Head"><span lang="x-acc">Jun tijojbal tzij re i ticon</span>
</div><div class="Paragraph"><span class="Chapter_Number" lang="x-acc">13</span><span class="Verse_Number" lang="x-acc">1</span><span lang="x-acc">Che i ʼij-le, i Jesus xel ruʼ ja, xa ʼe chu chiʼ i alagun, y xcubi chila. </span><span class="Verse_Number" lang="x-acc">2</span><span lang="x-acc">Are ʼuri xe moltaj tan chic uqʼuial winak ruʼ. Rumal-i, i Jesus xa ʼan chupam jun bárco, y xcubi chupam. Je niʼpa i winak ʼis xe canaj chi tak seneb. </span><span class="Verse_Number" lang="x-acc">3</span><span lang="x-acc">Teʼuri xu jek u cʼutic juban tak tijojbal tzij chique. Xu bij:</span>
</div><div class="Paragraph"><span lang="x-acc">—ʼO jun achi ca ʼe chu tiquic u ticon. </span><span class="Verse_Number" lang="x-acc">4</span><span lang="x-acc">Are xe u quirij i rijaʼ, ʼo jubiʼ xa ʼe tzak pa be. Teʼuri xe cʼun i tzʼiquin y xqui tij bic. </span><span class="Verse_Number" lang="x-acc">5</span><span lang="x-acc">Xak ʼo jubiʼ chic xa ʼe tzak pa tak abaj, chi n-ta kas ulew che. I ija-le, juntir xalax lok, man n-muktajnak ta mas. </span><span class="Verse_Number" lang="x-acc">6</span><span lang="x-acc">Xui-ri, are xel li ʼij, xchakij na, man n-ta raʼ ʼenak pulew. </span><span class="Verse_Number" lang="x-acc">7</span><span lang="x-acc">Xak juban chic xa ʼe tzak pa qʼuix; i qʼuix xqʼuiyic, y xu camsaj i ticon. </span><span class="Verse_Number" lang="x-acc">8</span><span lang="x-acc">Xak ʼo ni ija xa ʼe tzak pa ʼutz laj ulew; lic qʼui ni u wach xu yaʼo. ʼO ni rakan xu ya jun ciénto u wach; xak ʼo i xu ya sesénta; xak ʼo i xu ya tréinta —xu bij. Teʼuri xu bij chic:</span>
</div><div class="Paragraph"><span class="Verse_Number" lang="x-acc">9</span><span lang="x-acc">—We yix ʼo i xiquin chu tayic, chi ta u be ʼuri —xcha.</span>
</div></div><div class="scrSection"><div class="Section_Head"><span lang="x-acc">Wach u chac i tak tijojbal tzij xu bij i Jesus chique i winak</span>
</div><div class="Paragraph"><span class="Verse_Number" lang="x-acc">10</span><span lang="x-acc">I u tijoxelab i Jesus, are xu bij ire ile, xe tejeb ruʼ. Xqui tzʼonoj che:</span>
</div><div class="Paragraph"><span lang="x-acc">—¿Wuchac xa tijojbal tzij ca bij are cat tijin chu cʼutic chique i winak? —xqui bij che.</span>
</div><div class="Paragraph"><span class="Verse_Number" lang="x-acc">11</span><span lang="x-acc">I Jesus xu bij ʼuri chique:</span>
</div><div class="Paragraph"><span lang="x-acc">—Yix ʼut, i Dios u yom chiwe qui ta u be wach usucʼ i ʼatbal tzij aj chicaj. I juban winak (chi n-que terej ta chwij) n-quiqui ta tu be. </span><span class="Verse_Number" lang="x-acc">12</span><span lang="x-acc">Queje oʼonom i Dios ile, man niʼpa i quiqui cʼam na wach cu sujuj ire chique, mas cu ya ʼuri chique; queje ile nim ni ʼo cuʼ. Niʼpa i n-cacaj ti u cʼamic wach cu sujuj i Dios chique, quelsax na ʼuri i jubiʼ chi ʼo cuʼ. </span><span class="Verse_Number" lang="x-acc">13</span><span lang="x-acc">Rumal ʼuri, xa ruʼ tijojbal tzij quin cʼut chique i winak, man ique, tupu que tzunic, n-ta quiquilo; tupu que tanic, n-quiqui ta taj, xak n-quiqui ta tu be. </span><span class="Verse_Number" lang="x-acc">14</span><span lang="x-acc">Queʼel chique pacha u bim i Dios chupam u wuj u tzʼibam can i mam Isaías chi ajbil u tzij i Dios ujer; ire xu bij:</span>
</div><div class="Line1"><span lang="x-acc">Yix, katzij neri, qui ta na, péro n-qui ta tu be;</span>
</div><div class="Line1"><span lang="x-acc">katzij neri, quix taken na, péro n-ta quiwil na.</span>
</div><div class="Line1"><span class="Verse_Number" lang="x-acc">15</span><span lang="x-acc">Man i winak-i, n-cacaj ta quiqui ta u be,</span>
</div><div class="Line1"><span lang="x-acc">xa qui tzʼapim i qui xiquin,</span>
</div><div class="Line1"><span lang="x-acc">xak qui mutzʼum i qui baʼwach,</span>
</div><div class="Line1"><span lang="x-acc">man n-que tzun ta ruʼ qui baʼwach,</span>
</div><div class="Line1"><span lang="x-acc">xak n-que tan ta ruʼ qui xiquin.</span>
</div><div class="Line1"><span lang="x-acc">N-ta quiqui ta u be piqui cʼux,</span>
</div><div class="Line1"><span lang="x-acc">xak n-que cʼun ta wuʼ, col qui cunbej quib.</span>
</div><div class="Paragraph_Continuation"><span lang="x-acc">(Queje ile u bim i Dios.)</span>
</div><div class="Paragraph"><span class="Verse_Number" lang="x-acc">16</span><span lang="x-acc">Xui-ri yix, n-ix ta queje ile. Lic ʼutz iwe, man i baʼwach yix que tzunic, xak i xiquin que tanic. </span><span class="Verse_Number" lang="x-acc">17</span><span lang="x-acc">Katzij i quin bij chiwe, je qʼui i ajbil u tzij i Dios ujer, xak je qʼui i je terejnak chirij, xcaj te rilic wach quix tijin yix chi rilic woʼor, péro n-xquil taj; xak xcaj u tayic teʼek pacha i quix tijin yix chu tayic woʼor, péro n-xqui ta taj.</span>
</div></div><div class="scrSection"><div class="Section_Head"><span lang="x-acc">I Jesus xu sakij wach i usucʼ i tijojbal tzij u bim</span>
</div><div class="Paragraph"><span class="Verse_Number" lang="x-acc">18</span><span lang="x-acc">Teʼuri Jesus xu bij chique:</span>
</div><div class="Paragraph"><span lang="x-acc">—Chi ta ʼuri u be wach usucʼ i tijojbal tzij chi xin bij mier re i aj ticol ticon. </span><span class="Verse_Number" lang="x-acc">19</span><span lang="x-acc">Niʼpa i winak chi quiqui ta i tzij re i ʼatbal tzij aj chicaj, we n-quiqui ta tu be, queʼelok pacha xoʼon ija chi xtzak pa be. Queje i winak-le, man ca cʼun itzel, y cresaj i ʼutz laj tzij chi tictal piqui cʼux. </span><span class="Verse_Number" lang="x-acc">20</span><span lang="x-acc">Xak i ija chi xtzak pa abaj, ile pacha i winak chi quiqui ta i ʼutz laj tzij, y que quicotic xqui cojo. </span><span class="Verse_Number" lang="x-acc">21</span><span lang="x-acc">Xui-ri, je pacha jun ticon chi n-naj taj ʼenak i raʼ; n-que najtin taj. Are ca pe i cʼax piquiwi rumal i ʼutz laj tzij qui cojom, xak ca pe i qui yoʼyaxic cumal i winak, xa cacoʼtaj canok. </span><span class="Verse_Number" lang="x-acc">22</span><span lang="x-acc">Xak i ija chi xtzak pa qʼuix, ile pacha i winak chi quiqui ta i ʼutz laj tzij, xui-ri, xa que cʼachir rumal i qui cʼaslemal waral chuwach i jyub taʼaj, xak i qui rayijbal re mas ubitak que; ile xa cu chup i ʼutz laj tzij. Rumal-i n-ta ca wachin chique. </span><span class="Verse_Number" lang="x-acc">23</span><span lang="x-acc">Are ija chi xe ʼe tzak pa ʼutz laj ulew, ile pacha i winak chi quiqui ta i ʼutz laj tzij, xak quiqui ta u be. Ique lic que wachinic; ʼo jujun chique je pacha i rakan chi xu ya cien u wach; xak ʼo jujun quiqui ya sesénta u wach; xak ʼo jujun quiqui ya tréinta. (Queje ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">Wach i xoʼon i mal laj ʼes chuxol i trígo</span>
</div><div class="Paragraph"><span class="Verse_Number" lang="x-acc">24</span><span lang="x-acc">I Jesus xu bij chic jun tijojbal tzij chique, are iri:</span>
</div><div class="Paragraph"><span lang="x-acc">—I ʼatbal tzij re aj chicaj, queʼelok pacha i tzij-i: ʼO jun achi xu tic i trígo pa rulew; chom laj ija xu tico. </span><span class="Verse_Number" lang="x-acc">25</span><span lang="x-acc">Xui-ri, are ʼis que war conojel, xcʼun jun aj chʼoʼoj chirij i rajaw, y xu tic can mal laj ticon ruʼ i trígo (pacha trígo ca tzunic, péro n-are taj). </span><span class="Verse_Number" lang="x-acc">26</span><span lang="x-acc">Are xe poʼic, junam xe qʼuiyic; xui-ri, are xpe u wach i trígo, are ʼuri xaʼalijin i juban chi n-trígo taj. </span><span class="Verse_Number" lang="x-acc">27</span><span lang="x-acc">Teʼuri i ajchaquib xe ʼe chu bixquil ruʼ i rajaw: “Nim laj winak, i ija chi a ticom na, lic chom, ¿pa xpe wi i mal laj ʼes chi ʼo ruʼ?” xe cha. </span><span class="Verse_Number" lang="x-acc">28</span><span lang="x-acc">I rajaw xu bij chique: “Xa are jun aj chʼoʼoj chwij xa ʼanaw ile.” Teʼuri i ajchaquib xqui bij che: “¿Cawaj ca ʼe ka michʼa i mal laj ʼes?” xe cha. </span><span class="Verse_Number" lang="x-acc">29</span><span lang="x-acc">“Mi michʼo,” xu bij i rajaw, “man we qui michʼ i mal laj ʼes, mokxa ca michʼtaj i trígo ruʼ,” xu bij. </span><span class="Verse_Number" lang="x-acc">30</span><span lang="x-acc">“ʼUtz chi ya che ca qʼuiy na, junam ruʼ i trígo. Are cakaj caka jek nu chʼupic u wach i trígo, are ʼuri que in tak bi i aj molonel chi relsaxic i mal laj ʼes. Teʼuri ique quiqui ʼan manoj che, man ca porox na. We xutzin ile, caka mol i trígo y caka ya pu cʼolbal,” xu bij i rajaw. (Are ile are i tijojbal tzij xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">I tijojbal tzij re u qʼuiyic i ija re i mostas</span>
</div><div class="Paragraph"><span class="Verse_Number" lang="x-acc">31</span><span lang="x-acc">I Jesus xak xu bij jun chic tijojbal tzij chique. Xu bij:</span>
</div><div class="Paragraph"><span lang="x-acc">—I ʼatbal tzij re aj chicaj queʼelok pacha coʼon jun ija re i mostas, are jun achi cu tic pa rulew. </span><span class="Verse_Number" lang="x-acc">32</span><span lang="x-acc">I ija-le, lic chʼutin na chiquiwach i ronojel ija. Xui-ri, we xpoʼic, mas nim na queʼel chiquiwach i ronojel i ticon. Lic nim queʼelok, pacha jun cheʼ; teʼuri i tzʼiquin que cʼunic y quiqui ʼan qui soc che tak u ʼab.</span>
</div></div><div class="scrSection"><div class="Section_Head"><span lang="x-acc">I tijojbal tzij re i cunbal re i caxlanwa</span>
</div><div class="Paragraph"><span class="Verse_Number" lang="x-acc">33</span><span lang="x-acc">I Jesus xak xu bij jun chic tijojbal tzij chique. Xu bij:</span>
</div><div class="Paragraph"><span lang="x-acc">—I ʼatbal tzij re aj chicaj coʼon pacha coʼon i cunbal re i caxlanwa. Ile, we jun ixok cu chapo, y cu coj oxib almul arin ruʼ, tupu xa jubiʼ i cunbal ʼo ruʼ, cwalij u wach i ʼor ronojel. (Xak queje ile coʼon i ʼatbal tzij re aj chicaj.)</span>
</div></div><div class="scrSection"><div class="Section_Head"><span lang="x-acc">I Jesus, niʼpa i cʼutunic xoʼono, xa ruʼ i tijojbal tzij</span>
</div><div class="Paragraph"><span class="Verse_Number" lang="x-acc">34</span><span lang="x-acc">I Jesus, ronojel i cʼutunic-le, xu bij chique i winak ruʼ tijojbal tzij; n-ta tzij xu bij chique, we n-are ti tijojbal tzij. </span><span class="Verse_Number" lang="x-acc">35</span><span lang="x-acc">Xeʼelok pacha u bim can jun ajbil u tzij i Dios ujer. Xu bij:</span>
</div><div class="Line1"><span lang="x-acc">Ruʼ i tijojbal tzij quin ʼan wi i cʼutunic chique;</span>
</div><div class="Line1"><span lang="x-acc">quin sakirsaj niʼpa tak i uwam u wach, cʼa chu xebal ʼij sak.</span>
</div><div class="Paragraph_Continuation"><span lang="x-acc">(Queje ile tzʼibtal canok.)</span>
</div></div><div class="scrSection"><div class="Section_Head"><span lang="x-acc">Xu sakij wach usucʼ i tijojbal tzij re i mal laj ʼes</span>
</div><div class="Paragraph"><span class="Verse_Number" lang="x-acc">36</span><span lang="x-acc">Teʼuri i Jesus xe u ʼijla bi i winak y xoc pa ja. Are ʼuri i u tijoxelab xe tejeb pan ruʼ y xqui tzʼonoj che:</span>
</div><div class="Paragraph"><span lang="x-acc">—Cha sakij chake wach usucʼ i tijojbal tzij xa bij, che i mal laj ʼes tictal can pa ticon.</span>
</div><div class="Paragraph"><span class="Verse_Number" lang="x-acc">37</span><span lang="x-acc">Teʼuri i Jesus xu bij:</span>
</div><div class="Paragraph"><span lang="x-acc">—Are i ca ticaw i ʼutz laj ija, are yin chi in Achi aj Chicaj. </span><span class="Verse_Number" lang="x-acc">38</span><span lang="x-acc">Are i pa quin tic wi, are i jyub taʼaj. Are i ʼutz laj ija, are i winak chi qui jachom quib pa ʼatbal tzij re i Dios; are i mal laj tak ʼes, are i winak ʼuri chi je re itzel. </span><span class="Verse_Number" lang="x-acc">39</span><span lang="x-acc">Are i aj chʼoʼoj chirij i rajaw i ticon, are itzel chi ca ticaw i mal laj ija. Are i molonic re i ticon, are i qui molic i winak pa qʼuisbal ʼij. I ajchaquib chi quiqui mol i ticon, je are i ángel. </span><span class="Verse_Number" lang="x-acc">40</span><span lang="x-acc">I mal laj tak ʼes, ca mol u chiʼ, y ca cʼak pa ʼaʼ porobal-re. Xak queje ca ʼan ni ile pa qʼuisbal re u wach i jyub taʼaj. </span><span class="Verse_Number" lang="x-acc">41</span><span lang="x-acc">Yin, chi in Achi aj Chicaj, que in tak li in ángel ruʼ in ticon, col qui molbej-que niʼpa i je qui tacpum i cachiʼil pa mal, xak conojel niʼpa i que ʼanaw i mal. </span><span class="Verse_Number" lang="x-acc">42</span><span lang="x-acc">Teʼuri que cʼak na pa ʼaʼ pa orno. Chila que oʼ na; xak quiqui kachʼachʼej uwaque rumal ni uyej quiqui tijo. </span><span class="Verse_Number" lang="x-acc">43</span><span lang="x-acc">Teʼuri, niʼpa i je ʼutz chuwach i Dios, que qʼuiji pa cu ʼat wi tzij ire. I qui ʼij qui chomal ique, pacha ca tzun i ʼij. We yix ʼo i xiquin chu tayic, chi ta u be ʼuri. (Queje ile xu bij i Jesus chique u tijoxelab.)</span>
</div></div><div class="scrSection"><div class="Section_Head"><span lang="x-acc">I tijojbal tzij re i mer muktalic</span>
</div><div class="Paragraph"><span class="Verse_Number" lang="x-acc">44</span><span lang="x-acc">(Teʼuri xu bij jun chic tijojbal tzij. Xu bij:)</span>
</div><div class="Paragraph"><span lang="x-acc">—I ʼatbal tzij re aj chicaj queje pacha uqʼuial mer muktal chupam juban ulew. Ca cʼun jun achi y cu riko. N-xresaj ta lok, xa cu muk chic can u wi, y lic ca quicotic ca ʼec; ʼis que u cʼayij na niʼpa i ʼo ruʼ. Teʼuri ca petic y cu loʼ i ulew man ʼo i beyomal chupam. (Queje ile i ʼatbal tzij re aj chicaj.)</span>
</div></div><div class="scrSection"><div class="Section_Head"><span lang="x-acc">I tijojbal tzij re i chom laj ral abaj, pérla ca bix che</span>
</div><div class="Paragraph"><span class="Verse_Number" lang="x-acc">45</span><span lang="x-acc">(ʼO jun chic tijojbal tzij xu bij chique, are iri:)</span>
</div><div class="Paragraph"><span lang="x-acc">—I ʼatbal tzij re aj chicaj are pacha jun chom laj ral abaj, lic pakal rajil, pérla ca bix che. Jun aj cʼay pérla, ca ʼe chu tzucuxic i tak i pérla, y cu loʼo. </span><span class="Verse_Number" lang="x-acc">46</span><span lang="x-acc">Ire, we xu rik jun chi lic chom, lic pakal rajil, ca ʼe chu cʼayixic ronojel i ubitak-re, loʼbal-re. (Queje coʼon ire ile man lic chom; xak queje ile i ʼatbal tzij re aj chicaj.)</span>
</div></div><div class="scrSection"><div class="Section_Head"><span lang="x-acc">I tijojbal tzij re i ataraya</span>
</div><div class="Paragraph"><span class="Verse_Number" lang="x-acc">47</span><span lang="x-acc">(Teʼuri xu bij i Jesus chique:)</span>
</div><div class="Paragraph"><span lang="x-acc">—I ʼatbal tzij re aj chicaj queje pacha jun ataraya. I je aj chapol car, are quiqui cʼak bi i ataraya pa ya, ʼis bi chi caril cu chap lok. </span><span class="Verse_Number" lang="x-acc">48</span><span lang="x-acc">Are nojnak chic i ataraya, caquesaj li ʼuri chu chiʼ i ya. Teʼuri que cubi chi qui tzucuxic i ʼutz chique i car. Niʼpa i ʼutz, que qui cʼol na chupam jun chicach; i ne te ʼutz, que qui cʼak bic. </span><span class="Verse_Number" lang="x-acc">49</span><span lang="x-acc">Queje coʼon ni ile pa qʼuisbal ʼij; que ʼel ni ángel chi qui chayic i ne te ʼutz chiquixol i je ʼutz. </span><span class="Verse_Number" lang="x-acc">50</span><span lang="x-acc">Teʼuri que cʼak na pa ʼaʼ pa orno. Chila que oʼ na; xak quiqui kachʼachʼej uwaque rumal qui bis. (Queje ile i tijojbal tzij xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">ʼO i cʼutunic cʼacʼ, xak ʼo i cʼutunic re ujer</span>
</div><div class="Paragraph"><span class="Verse_Number" lang="x-acc">51</span><span lang="x-acc">Teʼuri i Jesus xu tzʼonoj chique:</span>
</div><div class="Paragraph"><span lang="x-acc">—¿Xi ta u be ronojel iri? —coʼono.</span>
</div><div class="Paragraph"><span lang="x-acc">Katzij —xqui bij—, xka ta.</span>
</div><div class="Paragraph"><span class="Verse_Number" lang="x-acc">52</span><span lang="x-acc">Teʼuri xu bij chique:</span>
</div><div class="Paragraph"><span lang="x-acc">—Jun tijonel re i ʼatbal tzij tzʼibtal can rumal i mam Moises, we ire nawnak che i tzij chi quin bij yin re i ʼatbal tzij aj chicaj, ʼutz re ire ʼuri. Queʼel ire pacha jun rajaw ja chi ʼo ubitak-re cʼacʼ, xak ʼo i re ujer. Che i queb-le ʼis cu chapo.</span><span class="scrFootnoteMarker"><a href="#F4ba80a04-6fdf-4d4b-bfe5-8ebcbe345c0c"></a></span><span class="Note_General_Paragraph" id="F4BA80A04-6FDF-4D4B-BFE5-8EBCBE345C0C" title="w"><span lang="x-acc">Ire ʼo i cʼutunic cʼacʼ ruʼ, xak ʼo i cʼutunic re ujer, tobal-re che u cʼaslemal chuwach i Dios.</span>
</span><span lang="x-acc"> (Queje ile xu bij chique u tijoxelab.)</span>
</div></div><div class="scrSection"><div class="Section_Head"><span lang="x-acc">I Jesus n-xajwax ta cumal i rach aj tinimit</span>
</div><div class="Paragraph"><span class="Verse_Number" lang="x-acc">53</span><span lang="x-acc">I Jesus, are xutzin chu bixquil i tak tijojbal tzij-le, xel chila pa Capernaum y xa ʼe pa Nazaret. </span><span class="Verse_Number" lang="x-acc">54</span><span lang="x-acc">Chila xoc chu cʼutic chique i aj Israel winak pa qui molbalʼib. Ique, are xqui ta, lic xqui bisoj che. Xqui bij ʼuri:</span>
</div><div class="Paragraph"><span lang="x-acc">—¿Ipa xa ʼe u nawsaj wi rib i achi-le, chi lic ʼo u nojbal? ¿Wach u tiquilem che i milágro-le? </span><span class="Verse_Number" lang="x-acc">55</span><span lang="x-acc">Ire xa are racʼal i mam chi aj ʼanol mexa, xak i u chuch xa are ati Mariy. I je u chaʼ xa are i a-Jacóbo, i a-Jose, xak i a-Simon, i a-Júdas. </span><span class="Verse_Number" lang="x-acc">56</span><span lang="x-acc">Xak i ranab je jekel chi kuʼ yoj. ¿Ipa xretamaj wi ʼut ronojel ile? —xqui bij.</span>
</div><div class="Paragraph"><span class="Verse_Number" lang="x-acc">57</span><span lang="x-acc">Rumal-i, lic n-xcaj taj wach i xu bij, wach i xu ʼano. Are ʼuri i Jesus xu bij chique:</span>
</div><div class="Paragraph"><span lang="x-acc">—Jun ajbil u tzij i Dios, conojel i winak quiqui coj u ʼij, xui i je rach aj tinimit n-quiqui coj tu ʼij, xak queje i je aj ruʼ rachoch —xu bij.</span>
</div><div class="Paragraph"><span class="Verse_Number" lang="x-acc">58</span><span lang="x-acc">Ire n-ta kas milágro ʼuri xu ʼan chila, man ique n-ta u cubibal qui cʼux che.</span>
</div></div><div class="scrSection"><div class="Section_Head"><span lang="x-acc">Wach u camsaxic i ma Wan aj kajsanel ya</span>
</div><div class="Paragraph"><span class="Chapter_Number" lang="x-acc">14</span><span class="Verse_Number" lang="x-acc">1</span><span lang="x-acc">Che tak i ʼij-le, i ma Heródes, chi ʼatol tzij re i jyub Galiléa, xu ta rason wach coʼon i Jesus. </span><span class="Verse_Number" lang="x-acc">2</span><span lang="x-acc">Xu bij ire chique i rachiʼil:</span>
</div><div class="Paragraph"><span lang="x-acc">—Ire-le, are i ʼetz ma Wan, aj kajsanel ya, ya walijnak chic che i camic —xu bij—. Are i rumal ʼuri chi ʼo i choʼab ruʼ chu ʼonquil i milágro —xcha.</span>
</div><div class="Paragraph"><span class="Verse_Number" lang="x-acc">3</span><span lang="x-acc">I u camic i ma Wan, queje iri xicʼaw wi: i ma Heródes xu tak u chapic i ma Wan y xqui ximo, y xqui cʼam bi pa cárcel. Queje xoʼon ire ile rumal i rixokil. I ixok-le, ati Erodiys u bi, are i rixokil i ma Felípe chi catz qui chaʼ quib ruʼ i ma Heródes. </span><span class="Verse_Number" lang="x-acc">4</span><span lang="x-acc">I ma Wan u bim ujer che i ma Heródes:</span>
</div><div class="Paragraph"><span lang="x-acc">—N-ʼus taj chi ca ʼan awixokil che i ixok-le —xu bij.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Rumal-i, i ma Heródes craj cu camsaj i ma Wan, xui-ri xu xij rib chique i winak. Conojel i winak qui cojom chi i ma Wan lic ajbil u tzij i Dios.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Are xcʼun i nimaʼij re u ʼij i ma Heródes, xcʼun i ralit i ati Erodiys, xa xajaw chiquiwach conojel i je ʼo ruʼ. I ma Heródes lic kus xrilo. </span><span class="Verse_Number" lang="x-acc">7</span><span lang="x-acc">Rumal-i xu bij che i ali chi cu ya na che pachique tak ca tzʼonox che, y xu cuxtaj u bi i Dios puwi wach i xu bij.</span>
</div><div class="Paragraph"><span class="Verse_Number" lang="x-acc">8</span><span lang="x-acc">I ali, ya bital chic che rumal u chuch wach i cu tzʼonoj; are ʼuri xu bij che i ma Heródes:</span>
</div><div class="Paragraph"><span lang="x-acc">—Cha ya li u jolom i ma Wan aj kajsanel ya; waral chupam jun plato cha ya chwe —xu bij.</span>
</div><div class="Paragraph"><span class="Verse_Number" lang="x-acc">9</span><span lang="x-acc">I ma ʼatol tzij lic xbisonic are xu ta ile. Xui-ri, xu tak u ʼanic pacha xbix che, man ire xu cuxtaj u bi i Dios puwi wach i xu sujuj che i ali. Xak niʼpa i je ʼo chila ruʼ ʼis xqui ta wach i xu bij; rumal-i, xu ʼano. </span><span class="Verse_Number" lang="x-acc">10</span><span lang="x-acc">Are ʼuri xu tak i relsaxic u jolom i ma Wan pa cárcel. </span><span class="Verse_Number" lang="x-acc">11</span><span lang="x-acc">Teʼuri xqui cʼam li u jolom chupam jun plato, y xqui ya che i ali; ire xa ʼe u jacha che u chuch.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Teʼuri xe upon i u tijoxelab i ma Wan chu cʼamic i u chʼacul; xqui cʼam bic y xqui muku. Teʼuri xe ʼe qui bij che i Jesus chi xcamsax i ma Wan.</span>
</div></div><div class="scrSection"><div class="Section_Head"><span lang="x-acc">Wach i qui tzukic joʼob mil winak xoʼon i Jesus</span>
</div><div class="Paragraph"><span class="Verse_Number" lang="x-acc">13</span><span lang="x-acc">I Jesus, are xu ta ile, xel chila utuquel. Xoc bi chupam jun bárco, xa ʼe che jun jyub tzʼinilic. Xui-ri, i winak lic xqui ta pa xa ʼe wi. Ique xe ʼel pa tak qui tinimit, xe sutin chu chiʼ i ya, xe ʼe chu cʼulaxic i Jesus. </span><span class="Verse_Number" lang="x-acc">14</span><span lang="x-acc">Ire, are xel pa bárco, xe ril tan chic uqʼuial winak je ʼo chila. Lic xril toʼbal qui wach, y xe rutzirsaj i iwabib. </span><span class="Verse_Number" lang="x-acc">15</span><span lang="x-acc">Are ya coc aʼab, i u tijoxelab xe tejeb pan ruʼ y xqui bij che:</span>
</div><div class="Paragraph"><span lang="x-acc">—Ya xkaj i ʼij; i waral-i n-ta winak jekel chi. Che a ʼijla bi i winak; cha ya chique que ʼe pa tak aldéa chu loʼic wach i quiqui tijo —xqui bij.</span>
</div><div class="Paragraph"><span class="Verse_Number" lang="x-acc">16</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—N-tu chac que ʼec; chi ya yix chique wach quiqui tij na —xu bij.</span>
</div><div class="Paragraph"><span class="Verse_Number" lang="x-acc">17</span><span lang="x-acc">—N-ta kuʼ yoj wach caka ya chique; xui joʼob caxlanwa ruʼ queb car —xe cha.</span>
</div><div class="Paragraph"><span class="Verse_Number" lang="x-acc">18</span><span lang="x-acc">—Chi cʼama li waral —xu bij i Jesus chique.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Teʼuri xu bij chique i winak chi que cubi chuwach tak qʼuim. Ire xu chap i joʼob caxlanwa xak i queb car, xtzun chicaj y xu tioxij che i Dios. Teʼuri xu pir i caxlanwa y xu ya chique u tijoxelab; ique xqui jach chique i winak. </span><span class="Verse_Number" lang="x-acc">20</span><span lang="x-acc">Conojel ʼis xqui tijo, y xe nojic. Xak xsobrin can cablajuj coban. </span><span class="Verse_Number" lang="x-acc">21</span><span lang="x-acc">I uqʼuial winak chi xe tzukic, xui achiab ʼo joʼob mil chique, y mas puwi ile je ʼo juban ixokib, tak i acʼalab.</span>
</div></div><div class="scrSection"><div class="Section_Head"><span lang="x-acc">Wach u binic i Jesus chuwi ya</span>
</div><div class="Paragraph"><span class="Verse_Number" lang="x-acc">22</span><span lang="x-acc">Teʼuri Jesus xu bij chique u tijoxelab chi que oc pa bárco, que ʼax chic chʼakap. Xu bij chique que nabeaj nubi chuwach ire, tzʼakat que u ʼijla bi i winak. </span><span class="Verse_Number" lang="x-acc">23</span><span lang="x-acc">Xutzin ile, xel bi Jesus chuwi jun jyub utuquel chu tzʼonoxic che i Dios. Are xoc aʼab, utuquel ʼo chila chuwi jyub. </span><span class="Verse_Number" lang="x-acc">24</span><span lang="x-acc">Are ʼuri i u tijoxelab je ʼo pa bárco pa nicʼaj ya. I uwi ya lic quel chicaj, quel ʼan chirij i bárco rumal i tew chi lic xpe chirij. </span><span class="Verse_Number" lang="x-acc">25</span><span lang="x-acc">Are ya ca pe u sakiric, i Jesus ca tijin chi be chuwi ya, ca tijin u tejebic cuʼ. </span><span class="Verse_Number" lang="x-acc">26</span><span lang="x-acc">I u tijoxelab, are xquilo chi ire ca bin chuwi ya, lic xqui xij quib che. Rumal ʼuri, xe siqʼuin chu bixquil:</span>
</div><div class="Paragraph"><span lang="x-acc">—¡Ile, jun xibinel! —xe cha.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Are ʼuri i Jesus xu bij chique:</span>
</div><div class="Paragraph"><span lang="x-acc">—¡Mi xij iwib! Xa yin. ¡Chi cowirsaj i cʼux!</span>
</div><div class="Paragraph"><span class="Verse_Number" lang="x-acc">28</span><span lang="x-acc">Teʼuri i ma Pédro xu ʼijla y xu bij che:</span>
</div><div class="Paragraph"><span lang="x-acc">—Kajwal, we lic katzij yet, cha ya na chwe quin bin awuʼ puwi i ya —xu bij.</span>
</div><div class="Paragraph"><span class="Verse_Number" lang="x-acc">29</span><span lang="x-acc">—Saʼaj wuʼ —xu bij i Jesus che.</span>
</div><div class="Paragraph"><span lang="x-acc">I ma Pédro teʼuri xel chupam i bárco y xu jek bi binic chuwi ya, ca ʼe ruʼ i Jesus. </span><span class="Verse_Number" lang="x-acc">30</span><span lang="x-acc">Xak teʼet xrilo chi lic nim i tew, y xu xij rib rumal. Are ʼuri xu ticba sachic pa ya; rumal-i, xsiqʼuin chu bixquil:</span>
</div><div class="Paragraph"><span lang="x-acc">—¡Kajwal, chin a to!</span>
</div><div class="Paragraph"><span class="Verse_Number" lang="x-acc">31</span><span lang="x-acc">I Jesus juntir xu chap pan che u ʼab. Xu bij che:</span>
</div><div class="Paragraph"><span lang="x-acc">—A-Pédro, ¿n-tu cubibal a cʼux chwe? ¿Wuchac xa xij awib? —xcha.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Are xe oc bi ique pa bárco, i tew xuxlanic. </span><span class="Verse_Number" lang="x-acc">33</span><span lang="x-acc">Are ʼuri niʼpa i je ʼo pa bárco, xe xuqui chuwach i Jesus.</span>
</div><div class="Paragraph"><span lang="x-acc">—Katzij yet at u Cʼojol i Dios —xe cha.</span>
</div></div><div class="scrSection"><div class="Section_Head"><span lang="x-acc">I Jesus xe u cunaj iwabib pa tinimit Genesaret</span>
</div><div class="Paragraph"><span class="Verse_Number" lang="x-acc">34</span><span lang="x-acc">Teʼuri xqui maj chubi qui be puwi ya, y xe upon chu chiʼ i taʼaj Genesaret. </span><span class="Verse_Number" lang="x-acc">35</span><span lang="x-acc">I winak chila, are xquetamaj are i Jesus xuponic, xqui paxsaj rason ronojel i taʼaj-le. Teʼuri xe qui cʼam li niʼpa i iwabib ruʼ i Jesus. </span><span class="Verse_Number" lang="x-acc">36</span><span lang="x-acc">Lic xqui tzʼonoj che, chi cu ya na chique i iwabib quiqui yin na jubiʼ u chiʼ u ʼuʼ; y niʼpa i xqui chap ni u ʼuʼ, ʼis xe utzir na.</span>
</div></div><div class="scrSection"><div class="Section_Head"><span lang="x-acc">Wach ca ʼanaw che jun winak chi n-chʼam taj</span>
</div><div class="Paragraph"><span class="Chapter_Number" lang="x-acc">15</span><span class="Verse_Number" lang="x-acc">1</span><span lang="x-acc">Teʼuri ʼo jujun chique i aj Fariséo winak xe upon ruʼ i Jesus, xak juban tijonel re i ʼatbal tzij re i mam Moises. Ique je petnak cʼa pa tinimit Jerusalen. Are ʼuri xqui tzʼonoj che i Jesus:</span>
</div><div class="Paragraph"><span class="Verse_Number" lang="x-acc">2</span><span lang="x-acc">—I a tijoxelab yet, ¿wuchac n-quiqui ʼan ti ka costúmbre</span><span class="scrFootnoteMarker"><a href="#F9c825d66-3717-4e14-acff-0b68a734a33c"></a></span><span class="Note_General_Paragraph" id="F9C825D66-3717-4E14-ACFF-0B68A734A33C" title="x"><span lang="x-acc">I costúmbre-le xa are u chʼajic ʼan u kul qui ʼab lic naʼal cʼa piqui chʼuc.</span>
</span><span lang="x-acc"> chi qui cʼutum can i katit kamam? N-quiqui coj ta retalil che i ujer ʼatbal tzij re u chʼajic qui ʼab are quiqui tij i qui wa —xqui bij che.</span>
</div><div class="Paragraph"><span class="Verse_Number" lang="x-acc">3</span><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—Yix ʼut, ¿wuchac xa quix terej chirij i costúmbre? ¿Wuchac ni cojom ti retalil che i méro tzij u bim can i Dios? Xa i canam can u ʼonquil. </span><span class="Verse_Number" lang="x-acc">4</span><span lang="x-acc">I Dios u bim na: “Cha cojo qui ʼij a kajaw a chuch,” xak u bim na: “Pachin cʼax ca chʼaw chiquij u kajaw u chuch, cha camsaxok.” Queje ile u bim i Dios. </span><span class="Verse_Number" lang="x-acc">5</span><span lang="x-acc">Xui-ri, yix qui ya na che jun achi cu bij che u kajaw, cu bij che u chuch: “N-cat in to taj,” cu bij che, “man niʼpa i ʼo wuʼ in sujum chic che i Dios,” cu bij che. </span><span class="Verse_Number" lang="x-acc">6</span><span lang="x-acc">Yix, we queje cu bij i jun ile, qui bij na ʼuri, n-ta chic chukul que u to u kajaw u chuch. Queʼel ʼut chi i kajsam u ʼij u tzij u pixab i Dios; xa quix terej chirij i costúmbre yix. </span><span class="Verse_Number" lang="x-acc">7</span><span lang="x-acc">Yix ¡xa queb i palaj! Lic katzij wach u tzʼibam can i ujer ajbil u tzij i Dios, mam Isaías. Lic u tzʼibam canok wach quix tijin yix chu ʼanic woʼor. Xu bij canok chi Dios u bim na:</span>
</div><div class="Line1"><span class="Verse_Number" lang="x-acc">8</span><span lang="x-acc">I winak-i lic quiqui coj in ʼij ruʼ qui chiʼ,</span>
</div><div class="Line1"><span lang="x-acc">xui-ri, ruʼ qui cʼux n-quiqui ʼan taj.</span>
</div><div class="Line1"><span class="Verse_Number" lang="x-acc">9</span><span lang="x-acc">I u cojic in ʼij quiqui ʼano, lic n-ta cu chacuj,</span>
</div><div class="Line1"><span lang="x-acc">man i tzij que tijin chu cʼutic,</span>
</div><div class="Line1"><span lang="x-acc">xa cuʼ winak petnak wi.</span>
</div><div class="Paragraph_Continuation"><span lang="x-acc">(Queje ile u bim i Dios —xu bij i Jesus chique.)</span>
</div><div class="Paragraph"><span class="Verse_Number" lang="x-acc">10</span><span lang="x-acc">Teʼuri xe u siqʼuij i winak ruʼ y xu bij chique:</span>
</div><div class="Paragraph"><span lang="x-acc">—Chi ta na wach quin bij; chi bisoj u tayic u be wach ca ʼanaw che jun winak chi n-chʼam taj. </span><span class="Verse_Number" lang="x-acc">11</span><span lang="x-acc">N-are ti wach coc pu chiʼ ca ʼanaw che chi n-chʼam taj, xa are i tzij chi quel li pu chiʼ; are ca ʼanaw ʼuri che chi n-chʼam taj —xu bij i Jesus chique.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Teʼuri i u tijoxelab i Jesus xe tejeb pan ruʼ, y xqui bij che:</span>
</div><div class="Paragraph"><span lang="x-acc">—¿Xawil yet chi xpe coywal i aj Fariséo che i tzij-le? —xqui bij che.</span>
</div><div class="Paragraph"><span class="Verse_Number" lang="x-acc">13</span><span lang="x-acc">(—N-ta quin chʼob yin che ile. I qui patan ique, n-ruʼ ti in Kajaw petnak wi.) Xu bij i Jesus: —Niʼpa i ticon chi nu ticom ti in Kajaw chicaj, xa que michʼ na ruʼ i raʼ. </span><span class="Verse_Number" lang="x-acc">14</span><span lang="x-acc">Mi coj retalil chique ique; xa je mawach laj tak cʼambeal chique i juban chic mawach. Jun mawach, we cu cʼam bi jun rach mawach, junam ʼuri que ʼe tzak pa siwan —xu bij i Jesus chique.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Teʼuri i ma Pédro xu bij che:</span>
</div><div class="Paragraph"><span lang="x-acc">—Cha sakij ni tijojbal tzij chake chi xa bij-le —coʼono.</span>
</div><div class="Paragraph"><span class="Verse_Number" lang="x-acc">16</span><span lang="x-acc">Are ʼuri i Jesus xu bij:</span>
</div><div class="Paragraph"><span lang="x-acc">—¿Yix, maja bari qui ta u be wach i quin bij? </span><span class="Verse_Number" lang="x-acc">17</span><span lang="x-acc">¿N-qui ta ta bari u be ile, chi wach tak coc chupam jun winak n-are ti ca ʼanaw che chi n-chʼam taj? Xa coc chupam u chiʼ, y ca ʼe che u pam; xa quicʼawic y quel tan chic. </span><span class="Verse_Number" lang="x-acc">18</span><span lang="x-acc">Xui-ri, wach i quel pu chiʼ, pu cʼux ʼuri petnak wi. Are ile are ca ʼanaw chique i winak chi ne te chʼam. </span><span class="Verse_Number" lang="x-acc">19</span><span lang="x-acc">Man xa piqui cʼux ca pe wi ronojel tak n-ʼus taj. Are rumal ʼuri ca pe i qui nojbal chi n-ʼus taj; are rumal ʼuri ʼo i camsanic, xak ʼo i je cʼulanic quiqui kajsaj qui ʼij cuʼ i n-cachijil ta quib; xak ʼo i ne te cʼulanic xak quiqui kajsaj qui ʼij chiquiwach; are ile chi ca ʼanaw chique chi ne te chʼam, y piqui cʼux petnak wi. Xak queje iliʼomab, xak queje i je aj ʼanol mentir, xak queje i je aj nucʼul tzij. </span><span class="Verse_Number" lang="x-acc">20</span><span lang="x-acc">Are i niʼpa ile are ca ʼanaw chique i winak chi ne te chʼam. We jun n-cu chʼaj tu ʼab are cu tij u wa, ile ʼut n-are ti ca ʼanaw che chi n-chʼam tu pu cʼux. (Queje xu bij i Jesus ile chique.)</span>
</div></div><div class="scrSection"><div class="Section_Head"><span lang="x-acc">Wach rutzirsaxic i ralit jun ixok chi n-aj Israel taj</span>
</div><div class="Paragraph"><span class="Verse_Number" lang="x-acc">21</span><span lang="x-acc">Xoʼon chupanok, i Jesus xel chila, xa ʼe cʼa pa jyub pa ʼo wi i queb tinimit, Tíro y Sidon. </span><span class="Verse_Number" lang="x-acc">22</span><span lang="x-acc">Chila jekel wi jun ixok n-aj Israel taj;</span><span class="scrFootnoteMarker"><a href="#F369b9c7c-21a6-4f90-a513-9c50afd6dd96"></a></span><span class="Note_General_Paragraph" id="F369B9C7C-21A6-4F90-A513-9C50AFD6DD96" title="y"><span lang="x-acc">Ire aj Canaan winak.</span>
</span><span lang="x-acc"> ire xcʼun ruʼ i Jesus y co xu bij:</span>
</div><div class="Paragraph"><span lang="x-acc">—¡Nim laj winak! ¡Yet chi at umuk uxiquin can i mam David! ¡Chawila toʼbal in wach! Jun walit lic ʼo itzel tew che, mas cu tij uyej rumal —coʼono.</span>
</div><div class="Paragraph"><span class="Verse_Number" lang="x-acc">23</span><span lang="x-acc">I Jesus n-ta xu bij che. I u tijoxelab xe tejeb ruʼ y lic xqui tzʼonoj che:</span>
</div><div class="Paragraph"><span lang="x-acc">—Cha taka bi ixok-le, man toʼ ca siqʼuinic teren li chikij —xe cha.</span>
</div><div class="Paragraph"><span class="Verse_Number" lang="x-acc">24</span><span lang="x-acc">I Jesus n-xu laʼ tu wach chique, xa xu bij jun moxbal tzij che ixok:</span>
</div><div class="Paragraph"><span lang="x-acc">—I Dios in u takom na lok xui chique i je aj Israel winak, chi pacha je chij je sachnak —coʼono.</span>
</div><div class="Paragraph"><span class="Verse_Number" lang="x-acc">25</span><span lang="x-acc">I ixok xtejeb ruʼ y xuqui chuwach.</span>
</div><div class="Paragraph"><span lang="x-acc">—Nim laj winak, ¡chin a to! —xu bij.</span>
</div><div class="Paragraph"><span class="Verse_Number" lang="x-acc">26</span><span lang="x-acc">I Jesus xu bij jun chic moxbal tzij che ixok:</span>
</div><div class="Paragraph"><span lang="x-acc">—N-ʼus taj ca maji ni qui wa i acʼalab, we xa ca yaʼ chique i tzʼi —coʼono.</span>
</div><div class="Paragraph"><span class="Verse_Number" lang="x-acc">27</span><span lang="x-acc">—Katzij ile, nim laj winak —xu bij i ixok—, xui-ri, xak i tzʼi xak quiqui mol ni ucʼaj i wa chi ca puk chuxeʼ i mexa re i cajaw —xu bij.</span>
</div><div class="Paragraph"><span class="Verse_Number" lang="x-acc">28</span><span lang="x-acc">I Jesus xu bij ʼuri:</span>
</div><div class="Paragraph"><span lang="x-acc">—Ixok, ¡lic nim u cubibal a cʼux chwe! Quin ʼan na che awacʼal pacha i cawaj —xu bij.</span>
</div><div class="Paragraph"><span lang="x-acc">Are xu bij i Jesus ile, juntir xutzir i ralit i ixok.</span>
</div></div><div class="scrSection"><div class="Section_Head"><span lang="x-acc">Wach cutzirsaxic uqʼuial winak chi ne te aj Israel</span>
</div><div class="Paragraph"><span class="Verse_Number" lang="x-acc">29</span><span lang="x-acc">Xoʼon chupanok, i Jesus xel chila y xu tzalej u chiʼ i alagun Galiléa. Teʼuri xel bi puwi jun jyub y xcubi chila. </span><span class="Verse_Number" lang="x-acc">30</span><span lang="x-acc">Lic je qʼui i winak xe upon ruʼ. Xqui cʼam bi i je sic, xak i je mawach, xak i je mem, xak i je clis, xak juban chic iwabib, je qʼui. Niʼpa i xe qui ya chuwach i Jesus, conojel xe rutzirsaj. </span><span class="Verse_Number" lang="x-acc">31</span><span lang="x-acc">Rumal-i, i winak lic xqui bisoj, man i mem xe chʼaw na; xak i je clis, xe utzir na; xak i je sic, xe binic; xak i mawach, xe tzun na. ʼIs xe oc chu cojic u ʼij i Dios, chi qui Dios i aj Israel.</span>
</div></div><div class="scrSection"><div class="Section_Head"><span lang="x-acc">Wach i qui tzukic cajib mil winak xoʼon i Jesus</span>
</div><div class="Paragraph"><span class="Verse_Number" lang="x-acc">32</span><span lang="x-acc">Xoʼon chupanok, i Jesus xe u siqʼuij i u tijoxelab ruʼ, y xu bij chique:</span>
</div><div class="Paragraph"><span lang="x-acc">—Toʼ qui wach i winak-i, man are oxib ʼij iri chi je ʼo chi wuʼ; n-ta chic wach quiqui tijo. N-cwaj ta que in tak bi che cachoch we n-ti wa qui tijom bic, mokxa que tzak pa be —xu bij chique.</span>
</div><div class="Paragraph"><span class="Verse_Number" lang="x-acc">33</span><span lang="x-acc">I u tijoxelab xqui bij:</span>
</div><div class="Paragraph"><span lang="x-acc">—¿Pa coj ʼe wi chu cʼamic i wa waral, tzukbal-que uqʼuial winak-i? N-ta jun jekel waral —xe cha.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I Jesus xu tzʼonoj chique:</span>
</div><div class="Paragraph"><span lang="x-acc">¿Niʼpa i caxlanwa ʼo iwuʼ?</span>
</div><div class="Paragraph"><span lang="x-acc">—Wukub —xe cha—, ruʼ jubiʼ ral tak car.</span>
</div><div class="Paragraph"><span class="Verse_Number" lang="x-acc">35</span><span lang="x-acc">Teʼuri i Jesus xu bij chique i winak chi che cubi chuwach ulew. </span><span class="Verse_Number" lang="x-acc">36</span><span lang="x-acc">Ire xu chap i wukub caxlanwa, tak i car. Xu tioxij che i Dios, xu piro y xu ya chique u tijoxelab. Ique xqui jach bi chique i winak. </span><span class="Verse_Number" lang="x-acc">37</span><span lang="x-acc">Conojel ʼis xqui tijo y xe nojic. Are xquelej ile, i u tijoxelab xqui mol niʼpa i chʼakatak chi xsobrinic; xnoj wukub chicach che. </span><span class="Verse_Number" lang="x-acc">38</span><span lang="x-acc">I uqʼuial winak chi xe tzukic, xui achiab ʼo cajib mil chique, y mas puwi ile je ʼo ni ixokib, xak i acʼalab. </span><span class="Verse_Number" lang="x-acc">39</span><span lang="x-acc">Are ʼuri i Jesus xe u ʼijla bi i winak, xoc pa bárco, y xa ʼe che i jyub Magdála.</span>
</div></div><div class="scrSection"><div class="Section_Head"><span lang="x-acc">I aj Fariséo xak i aj Saducéo cacaj rilic jun milágro</span>
</div><div class="Paragraph"><span class="Chapter_Number" lang="x-acc">16</span><span class="Verse_Number" lang="x-acc">1</span><span lang="x-acc">Xoʼon panok, ʼo jujun aj Fariséo winak cucʼam quib cuʼ juban aj Saducéo xe upon ruʼ i Jesus. Cacaj ique quiqui cʼam u pam i Jesus, rumal-i xqui bij che chi cu cʼut jun milágro chique, cʼutbal-re chi Dios ʼo ruʼ. </span><span class="Verse_Number" lang="x-acc">2</span><span lang="x-acc">Ire xu laʼ u wach chique:</span>
</div><div class="Paragraph"><span lang="x-acc">—Yix lic iwetaʼam usucʼ u wach i caj, wach i coʼono. Are ca kaj i ʼij, we cak, qui bij yix chi “Chwek, chom laj ʼij, man cak i uwacaj,” qui bij. </span><span class="Verse_Number" lang="x-acc">3</span><span lang="x-acc">Xak we ʼo jun u sakirbal, i uwacaj lic cak, xak ʼekmuj, qui bij yix ʼuri chi “N-chom ti ʼij woʼor, man i uwacaj xa cak y ʼekmuj,” qui bij. Yix lic quiwil nu be i uwacaj, wach i coʼono; xui-ri, n-quiwil tu be wach ca tijin i Dios chu ʼonquil che tak i ʼij-i. </span><span class="Verse_Number" lang="x-acc">4</span><span lang="x-acc">I winak woʼor, lic je mal na, lic n-quiqui coj ta chic i Dios. Yix quiwaj ca ʼan ni jun milágro chiwach, cʼutbal re u choʼab i Dios wuʼ. Xui-ri, n-ta jun milágro ca ʼan ni chiwach, xui pacha i xa ʼan che i ma Jonas ujer. (Queje ile xu bij i Jesus chique.) Teʼuri xe u canaj canok y xa ʼec.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Teʼuri i Jesus cuʼ u tijoxelab, xe ʼax chic chʼaka alagun. Ique, xsach chiqui cʼux n-ta qui wa xqui cʼam bic. </span><span class="Verse_Number" lang="x-acc">6</span><span lang="x-acc">Are ʼuri i Jesus xu bij chique:</span>
</div><div class="Paragraph"><span lang="x-acc">—Chitapeʼ, chi ʼana cwent chique i aj Fariséo xak i aj Saducéo; xa je pacha cunbal re i caxlanwa —xu bij chique.</span>
</div><div class="Paragraph"><span class="Verse_Number" lang="x-acc">7</span><span lang="x-acc">I u tijoxelab n-xqui ta tu be; xe oc chu bixquil chiquiwach:</span>
</div><div class="Paragraph"><span lang="x-acc">—Xu bij ire ile man yoj n-ta ka caxlanwa ka cʼamom lok —xqui bij.</span>
</div><div class="Paragraph"><span class="Verse_Number" lang="x-acc">8</span><span lang="x-acc">I Jesus xu naʼo wach quiqui bij.</span>
</div><div class="Paragraph"><span lang="x-acc">—¿Wuchac qui bij ile chi n-ta ka caxlanwa? —xu bij chique. ¡Yix n-ta kas u cubibal i cʼux chwe! </span><span class="Verse_Number" lang="x-acc">9</span><span lang="x-acc">¿Maja qui ta u be ʼuri? ¿N-ca cʼun ta bawa chi cʼux chi yin, che i joʼob caxlanwa, xe in tzuk ni joʼob mil achiab? ¿I niʼpa i coban xsobrinic? </span><span class="Verse_Number" lang="x-acc">10</span><span lang="x-acc">¿Xak n-ca cʼun ta chic chi cʼux chi yin, che i wukub caxlanwa, xe in tzuk ni cajib mil achiab? ¿I niʼpa chicach xsobrin ʼuri? </span><span class="Verse_Number" lang="x-acc">11</span><span lang="x-acc">¿Wuchac ʼuri n-qui ta tu be chi n-are ta rumal i caxlanwa xin bij yin ile? ¡Chi ʼana cwent che i cunbal re i caxlanwa que i aj Fariséo xak i aj Saducéo! —xu bij chique.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Teʼuri i u tijoxelab xqui ta u be chi ire n-are ti cu bij i cunbal re i caxlanwa. Are i usucʼ i xu bij, are chi qui ʼana cwent che i qui cʼutunic i aj Fariséo xak i aj Saducéo.</span>
</div></div><div class="scrSection"><div class="Section_Head"><span lang="x-acc">Xu bij i ma Pédro chi Jesus are i Tolque chi coyʼem</span>
</div><div class="Paragraph"><span class="Verse_Number" lang="x-acc">13</span><span lang="x-acc">I Jesus, are xe upon pa jyub Cesaréa re i Filípo, xu bij chique u tijoxelab:</span>
</div><div class="Paragraph"><span lang="x-acc">—¿Wach quiqui bij i winak chi in pachin yin chi in Achi aj Chiaj? ¿Wach quiqui bij ique? —coʼono.</span>
</div><div class="Paragraph"><span class="Verse_Number" lang="x-acc">14</span><span lang="x-acc">I u tijoxelab xqui bij:</span>
</div><div class="Paragraph"><span lang="x-acc">—ʼO jujun quiqui bij chi yet at i ʼetz ma Wan aj kajsanel ya, quiqui bij. Xak ʼo jujun quiqui bij chi yet at i ujer mam Elías; xak ʼo jujun quiqui bij chi at i ujer mam Jeremías, o mok at jun chic ujer ajbil u tzij i Dios. (Queje ile xqui bij i tijoxelab che i Jesus.)</span>
</div><div class="Paragraph"><span class="Verse_Number" lang="x-acc">15</span><span lang="x-acc">Are ʼuri xu bij chique:</span>
</div><div class="Paragraph"><span lang="x-acc">—Y yix, ¿wach qui bij chi in pachin yin? —coʼono.</span>
</div><div class="Paragraph"><span class="Verse_Number" lang="x-acc">16</span><span lang="x-acc">I ma Simon Pédro xu bij:</span>
</div><div class="Paragraph"><span lang="x-acc">—Yet at Crísto (i Tolke chi at koyʼem); at u Cʼojol i Dios cʼaslic —coʼono.</span>
</div><div class="Paragraph"><span class="Verse_Number" lang="x-acc">17</span><span lang="x-acc">—¡ʼUtz awe yet! —xu bij i Jesus che—. ʼUtz i xa bij, a-Simon Bar-Jonas</span><span class="scrFootnoteMarker"><a href="#F5621f874-ba5c-4d34-b860-997485888006"></a></span><span class="Note_General_Paragraph" id="F5621F874-BA5C-4D34-B860-997485888006" title="z"><span lang="x-acc">Bar-Jonas are ucab u bi i ma Simon, chi queʼel pa qui chʼawbal i aj Hebréo: “u cʼojol i ma Jonas”.</span>
</span><span lang="x-acc">. N-ruʼ ta winak petnak wi i tzij-le; lic ruʼ in Kajaw chicaj petnak wi. </span><span class="Verse_Number" lang="x-acc">18</span><span lang="x-acc">Rumal-i, quin bij chawe: yet at a-Pédro, i usucʼ i a bi queʼelok “abaj”; puwi i abaj-le</span><span class="scrFootnoteMarker"><a href="#F93bea2a6-1e52-418c-97b2-a7f54fff5aff"></a></span><span class="Note_General_Paragraph" id="F93BEA2A6-1E52-418C-97B2-A7F54FFF5AFF" title="a"><span lang="x-acc">I abaj-le chi pacha i cubibal re i rachoch i Dios, are i u ʼanom i Dios-le rumal u Tewal; are i jekbal re u ʼalijinsaxic u sak laj tzij chique i toʼ winak.</span>
</span><span lang="x-acc"> quin yac i wachoch. Niʼpa i je jutzobaj re i Dios, lic n-ca sachsax tu wach i tzobajil-le; mi tene i u choʼab i camic ca tique che. </span><span class="Verse_Number" lang="x-acc">19</span><span lang="x-acc">Yin quin ya i lawe</span><span class="scrFootnoteMarker"><a href="#F904ce8f0-3de9-4cc3-893e-64726f9fa726"></a></span><span class="Note_General_Paragraph" id="F904CE8F0-3DE9-4CC3-893E-64726F9FA726" title="b"><span lang="x-acc">I usucʼ i tzij-le are iri: Quin ya chawe chi que i to niʼpa i cacaj que oc pa ʼatbal tzij aj chicaj.</span>
</span><span lang="x-acc"> chawe, chi jakbal-re i ocbal pa cu ʼat wi tzij i Dios. Wach tak i ca ʼatij yet waral chuwach i jyub taʼaj, i Dios cu ya u wach awuʼ. Xak wach tak ca ya na yet chique i je re i Dios chi quiqui ʼan waral chuwach i jyub taʼaj, xak ca yaʼ na chique rumal i Dios —xu bij che i ma Pédro.</span>
</div><div class="Paragraph"><span class="Verse_Number" lang="x-acc">20</span><span lang="x-acc">Teʼuri xu bij chique u tijoxelab mi jun quiqui lap wi, we are ire i Tolque chi coyʼem.</span>
</div></div><div class="scrSection"><div class="Section_Head"><span lang="x-acc">I Jesus xu bij chi ca camsax na</span>
</div><div class="Paragraph"><span class="Verse_Number" lang="x-acc">21</span><span lang="x-acc">Teʼuri i Jesus xoc chu sakixic chique u tijoxelab chi ʼo u chac ca ʼe ire pa Jerusalen, xui-ri i nimak tak mamʼib chila, junam cuʼ i cajʼatzil i sacerdóte, tak i je tijonel re i ujer ʼatbal tzij, ire lic cu tij uyej cumal. Xu bij chique chi ca camsax na, y ca walij churox ʼij.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Are ʼuri i ma Pédro xu siqʼuij i Jesus ruʼ, y xu bij che:</span>
</div><div class="Paragraph"><span lang="x-acc">—¡Ay, Kajwal! ¡Ma bij ile! I Dios chu ʼatij ile chi xa bij —coʼon che.</span>
</div><div class="Paragraph"><span class="Verse_Number" lang="x-acc">23</span><span lang="x-acc">I Jesus xu pisquilij rib; xu bij che i ma Pédro:</span>
</div><div class="Paragraph"><span lang="x-acc">—¡Chat el na chin wach, a-Satanas! Ma ʼan latzʼ che in be. A nojbal yet n-queje ta pacha u chʼobom i Dios. Ca chʼob yet pacha quiqui chʼob i toʼ winak —xu bij i Jesus che.</span>
</div><div class="Paragraph"><span class="Verse_Number" lang="x-acc">24</span><span lang="x-acc">Teʼuri i Jesus xu bij chique u tijoxelab:</span>
</div><div class="Paragraph"><span lang="x-acc">—Pachin jun craj ca terej chwij, ʼo u chac mu chʼob chic rib, xui-ri cha terej na chwij, tupu ca cam na rumal. </span><span class="Verse_Number" lang="x-acc">25</span><span lang="x-acc">Pachin jun xa cʼax cu na u cʼaslemal re waral, xa cu sach ʼuri u cʼaslemal chi sakil. Xui-ri, we ʼo jun ca sachsax nu wach u cʼaslemal waral xa wumal yin, ca yaʼ ʼuri u cʼaslemal sakil. </span><span class="Verse_Number" lang="x-acc">26</span><span lang="x-acc">Jun, we cu chʼac ronojel i beyomal re u wach i jyub taʼaj, xui-ri we cu sach u cʼaslemal sakil, n-ta queʼel wi ʼuri, n-ta u chʼacom ʼuri. ¿Wach u tojic ʼuri coʼon na, chʼacbal re u cʼaslemal sakil, we u sachom? N-taj. </span><span class="Verse_Number" lang="x-acc">27</span><span lang="x-acc">Man yin, chi in Achi aj Chicaj, quin cʼun na ruʼ u ʼij u chomal in Kajaw, xak cuʼ in ángel. Are ʼuri, quin ya na chique i winak chiqui jujunal wach i tojbal-re niʼpa qui ʼanom na. </span><span class="Verse_Number" lang="x-acc">28</span><span lang="x-acc">Sak laj tzij i quin bij chiwe, je ʼo jujun waral chi n-que cam ta tan, cʼa quin quil na are col in ʼana ni in ʼatbal tzij waral —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Wach u yojtajic u tzunbal i Jesus rumal u chomal i Dios</span>
</div><div class="Paragraph"><span class="Chapter_Number" lang="x-acc">17</span><span class="Verse_Number" lang="x-acc">1</span><span lang="x-acc">Wakib ʼij ricʼawic ile, i Jesus xe u cʼam bi i ma Pédro, i ma Jacóbo, xak i ma Wan chi u chaʼ i ma Jacóbo, y xe ʼe quituquel che jun nim laj jyub naj u wi. </span><span class="Verse_Number" lang="x-acc">2</span><span lang="x-acc">Are je ʼo chila, i u tzunbal i Jesus lic xyojtajic; i u palaj lic pacha u tzunbal ʼij ca walchʼinic; xak i u ʼuʼ lic xoʼon sak, pacha i sak re i ʼij. </span><span class="Verse_Number" lang="x-acc">3</span><span lang="x-acc">Xak teʼet, xquil i ʼetz mam Moises, xak i ʼetz mam Elías, que chʼaʼat ruʼ i Jesus. </span><span class="Verse_Number" lang="x-acc">4</span><span lang="x-acc">Are ʼuri i ma Pédro xu bij che i Jesus:</span>
</div><div class="Paragraph"><span lang="x-acc">—¡Mayes, ʼutz xeʼelok chi oj ʼo chi! We cawaj, caka ʼan oxib mujbal waral, jun awe yet, jun re i mam Moises, xak jun re i mam Elías —coʼono.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Are ca tijin i ma Pédro chu bixquil ile, xkaj li jutzobaj sutzʼ piquiwi, lic ca walchʼinic, y xe sach chupam. Chupam i sutzʼ-le xqui ta jun chʼawbal:</span>
</div><div class="Paragraph"><span lang="x-acc">—Iri are in Cʼojol chi lic cʼax quin naʼo —xu bij—, lic quin quicot rumal ire. Chi ta ʼut wach i cu bij —coʼono.</span>
</div><div class="Paragraph"><span class="Verse_Number" lang="x-acc">6</span><span lang="x-acc">I u tijoxelab i Jesus, are xqui ta ile, lic xqui xij quib; xqui jupij bi quib chuwach ulew. </span><span class="Verse_Number" lang="x-acc">7</span><span lang="x-acc">Are ʼuri i Jesus xtejeb pan cuʼ; xe u yino y xu bij chique:</span>
</div><div class="Paragraph"><span lang="x-acc">—Chix walijok; mi xij iwib —coʼono.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Ique, are xe tzun ʼanok, n-ta chic xquilo; xui chic i Jesus ʼo cuʼ.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Are que tijin li qui kajic tzam jyub, i Jesus xu bij chique:</span>
</div><div class="Paragraph"><span lang="x-acc">—Niʼpa i xiwil yix, mi lap tan chique i winak, cʼa cu rik niʼ ij are in walijnak chic yin, chi in Achi aj Chicaj —coʼono.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Teʼuri i u tijoxelab xqui tzʼonoj che i Jesus:</span>
</div><div class="Paragraph"><span lang="x-acc">¿Wuchac quiqui bij i tijonel re i ʼatbal tzij chi nabe ca cʼun i mam Elías? Nabe na cakil u cʼunic i mam Elías chuwach i u cʼunic i ʼatbal tzij aj chicaj, quiqui bij.</span>
</div><div class="Paragraph"><span class="Verse_Number" lang="x-acc">11</span><span lang="x-acc">I Jesus xu bij:</span>
</div><div class="Paragraph"><span lang="x-acc">—Katzij i quiqui bij chi mam Elías nabe ca cʼun na, col u yijba ni ronojel. </span><span class="Verse_Number" lang="x-acc">12</span><span lang="x-acc">Xui-ri, yin quin bij chiwe chi mam Elías ya cʼun-nak chic, péro ique n-xquetamaj tu wach. Xa xqui ʼan che niʼpa i xcaj u ʼanic ique. Xak queje yin, chi in Achi aj Chicaj, quin tij ni uyej piquiʼab ique —coʼono.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Teʼuri i u tijoxelab xqui ta u be chi are i ma Wan aj Kajsanel ya chi ca tijin i Jesus chu lapic chique. U sakirsam chique chi ma Wan pacha i mam Elías ya xcʼunic.</span>
</div></div><div class="scrSection"><div class="Section_Head"><span lang="x-acc">I Jesus xrutzirsaj jun ala chi ʼo atac che</span>
</div><div class="Paragraph"><span class="Verse_Number" lang="x-acc">14</span><span lang="x-acc">Teʼuri xe kaj li che i jyub y xe upon chic cuʼ uqʼuial winak chi je moltajnak. Are ʼuri ʼo jun achi xtejeb ruʼ i Jesus y xuqui chuwach.</span>
</div><div class="Paragraph"><span class="Verse_Number" lang="x-acc">15</span><span lang="x-acc">—Nim laj winak —xu bij che—, chawila toʼbal u wach i wacʼal. Ca pe i atac che, y lic cu tij i camic rumal. Qʼuial mul ca tzak pa ʼaʼ, ca tzak pa ya rumal. </span><span class="Verse_Number" lang="x-acc">16</span><span lang="x-acc">In cʼamom na li waral cuʼ a tijoxelab, xui-ri n-que tiqui ta chi rutzirsaxic —coʼono.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Teʼuri i Jesus xu bij:</span>
</div><div class="Paragraph"><span lang="x-acc">—¡Ay, yix, n-tu cubibal i cʼux che i Dios; lic ix sachnak na! ¡ʼO tan chi ʼij in ʼo iwuʼ, y yix n-ta i nawic! ¿Niʼpa nawi chic ʼij cʼa craj? —xu bij—. Chi cʼama li acʼal waral —coʼono.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Teʼuri i Jesus xu yaj i itzel tew chi ʼo che ala, y xa ʼec. I acʼal juntir xutziric.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Teʼuri i u tijoxelab i Jesus, are quituquel chic, xqui tzʼonoj che:</span>
</div><div class="Paragraph"><span lang="x-acc">—¿Wuchac n-xoj tiqui ti yoj chi relsaxic bi itzel tew-le? —xqui bij.</span>
</div><div class="Paragraph"><span class="Verse_Number" lang="x-acc">20</span><span lang="x-acc">—N-xix tiqui ta che man n-ta kas u cubibal i cʼux che i Dios —xu bij i Jesus chique—. Katzij i quin bij chiwe: i cubibal i cʼux che i Dios, we lic katzij, quix tiqui chu ʼanic milágro ruʼ. N-ta coʼono we xa pichʼ pacha u nimal jun ija re mostas, we lic katzij, quix tiqui ʼuri chi relsaxic jun nim laj jyub rumal. We tene qui bij che i jyub-i: “Chat el chi; jat chila,” qui bij ne che, pues quel ʼuri. ʼIs quix tiqui chu ʼonquil ʼuri. </span><span class="Verse_Number" lang="x-acc">21</span><span lang="x-acc">Xui-ri, we quiwaj quiwesaj itzel tew pacha i jun-le, ʼo u chac quix tijin chu tzʼonoxic che i Dios, xak chi mayij ni waʼim rumal —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus xu bij tan chic chi ca camsax na</span>
</div><div class="Paragraph"><span class="Verse_Number" lang="x-acc">22</span><span lang="x-acc">Xoʼon panok, are que tijin chi be pa jyub Galiléa, i Jesus xu bij chique u tijoxelab chi ire, chi Achi aj Chicaj, ya ca jachtaj na piquiʼab i winak. </span><span class="Verse_Number" lang="x-acc">23</span><span lang="x-acc">Ique quiqui camsaj na; xui-ri churox ʼij ca walij na, xu bij. I u tijoxelab, are xqui ta i tzij-le, lic xe oc chi bis.</span>
</div></div><div class="scrSection"><div class="Section_Head"><span lang="x-acc">Wach u tojic i impuésto re i rachoch i Dios</span>
</div><div class="Paragraph"><span class="Verse_Number" lang="x-acc">24</span><span lang="x-acc">I Jesus cuʼ u tijoxelab, are xe upon pa tinimit Capernaum, ʼo jujun aj tzʼonol alcawal xe upon ruʼ i ma Pédro. Que tijin chu tzʼonoxic i alcawal re i rachoch i Dios. Xqui bij che i ma Pédro:</span>
</div><div class="Paragraph"><span lang="x-acc">—I tijonel yix, ¿xataba n-cu toj ti impuésto re i rachoch i Dios? —xe cha.</span>
</div><div class="Paragraph"><span class="Verse_Number" lang="x-acc">25</span><span lang="x-acc">—Cu tojo pues —xu bij i ma Pédro.</span>
</div><div class="Paragraph"><span lang="x-acc">Are xoc i ma Pédro paja, i Jesus juntir xu bij che:</span>
</div><div class="Paragraph"><span lang="x-acc">—¿Wach ca chʼob yet, a-Simon? I ʼatol tzij re u wach i jyub taʼaj, are quiqui tzʼonoj alcawal chique i winak, ¿pachin cuʼ quiqui tzʼonoj wi? ¿Xataba quiqui tzʼonoj chique i je que ique? N-taj. Xui quiqui tzʼonoj chique i ne te cach aj tinimit chi je ʼo chiquixol.</span>
</div><div class="Paragraph"><span class="Verse_Number" lang="x-acc">26</span><span lang="x-acc">—Katzij —xu bij i ma Pédro—. Xui chique i ne te cach aj tinimit quiqui tzʼonoj wi.</span>
</div><div class="Paragraph"><span lang="x-acc">Are ʼuri i Jesus xu bij:</span>
</div><div class="Paragraph"><span lang="x-acc">—Entons i je re i ʼatol tzij n-quiqui toj taj. Bay, yoj oj re i ʼatol tzij chi lic katzij —xu bij—. </span><span class="Verse_Number" lang="x-acc">27</span><span lang="x-acc">Xui-ri, n-cakaj ta caka petsaj i coywal; ʼutz jat chiya, ja cʼaka awansuélo pa ya. Chawesaj i nabe car we xchaptaj rumal awansuélo. Pu chiʼ, ca rik wi jun sak pwak. Coʼon ile ca tojbej re i impuésto we yin, xak i awe yet. Cha cʼama bic y cha tojo canok —xu bij i Jesus che.</span>
</div></div><div class="scrSection"><div class="Section_Head"><span lang="x-acc">Pachin mas naj u ʼij pa cu ʼat wi tzij i Dios</span>
</div><div class="Paragraph"><span class="Chapter_Number" lang="x-acc">18</span><span class="Verse_Number" lang="x-acc">1</span><span lang="x-acc">Are ʼuri xe tejeb pan i u tijoxelab i Jesus ruʼ, y xqui bij che:</span>
</div><div class="Paragraph"><span lang="x-acc">—I ʼatbal tzij aj chicaj, are ca pe pakawi, ¿pachin ʼuri naj u ʼij queʼelok? —xqui bij che.</span>
</div><div class="Paragraph"><span class="Verse_Number" lang="x-acc">2</span><span lang="x-acc">Are ʼuri i Jesus xu siqʼuij jun acʼal ruʼ, y xu ya chiquiwach. </span><span class="Verse_Number" lang="x-acc">3</span><span lang="x-acc">Xu bij chique:</span>
</div><div class="Paragraph"><span lang="x-acc">—Katzij i quin bij chiwe: yix we n-qui jalwachij ta i nojbal, we n-qui ʼan ta che iwib pacha u noʼoj jun acʼal, n-quix oc ta ʼuri pa ca ʼat wi i tzij chi ca pe chicaj. </span><span class="Verse_Number" lang="x-acc">4</span><span lang="x-acc">Queʼel ʼuri chi pachin coʼon che rib pacha u noʼoj i acʼal-i, pachin coʼon chʼutin che rib, ire ʼut are i mas naj u ʼij pa cu ʼat wi tzij i Dios.</span>
</div></div><div class="scrSection"><div class="Section_Head"><span lang="x-acc">Toʼ u wach i jun we xa cu tzaksaj jun chʼutin</span>
</div><div class="Paragraph"><span class="Verse_Number" lang="x-acc">5</span><span lang="x-acc">We ʼo jun cu cʼulaj jun acʼal ruʼ pacha iri, rumal i cʼaxnabal u cʼux chwe yin, quel ʼuri pacha yin quin u cʼulaj. </span><span class="Verse_Number" lang="x-acc">6</span><span lang="x-acc">Jun chʼutin chi u cubam u cʼux chwe, we ʼo jun coʼon che chi ca tzak chupam u mac, nim laj mac ʼuri u ʼanom ire. Mas ʼutz queʼel che, we tene ca xim jun caʼ rij u kul y ca cʼak bi pa ya, jiʼbal-re. I camic-le, mas ʼutz chuwach i mac chi u ʼanom che. </span><span class="Verse_Number" lang="x-acc">7</span><span lang="x-acc">¡Toʼ qui wach i winak waral chuwach i jyub taʼaj, man lic ʼo ni tzaksabal-que! Lic ʼo na; xui-ri toʼ u wach i jun chi cu tzaksaj jun chic chupam u mac. ¡Mi ʼan yix ile!</span>
</div><div class="Paragraph"><span class="Verse_Number" lang="x-acc">8</span><span lang="x-acc">We are a ʼab, we are awakan ca ʼanaw chawe cat macunic, suʼ cha cʼupij y cha cʼaka bic. Mas ʼutz ile, ca rikbej re a cʼaslemal, tupu xa jun a ʼab, xa jun awakan. Mas ʼutz ile chuwach i queb a ʼab, queb awakan we xa cat ʼe pa ʼaʼ rumal, i ʼaʼ chi n-tu qʼuisic. </span><span class="Verse_Number" lang="x-acc">9</span><span lang="x-acc">Xak we are a baʼwach ca ʼanaw chawe cat macunic, ile suʼ chawesaj y cha cʼaka bic. Mas ʼutz ile, ca rikbej re a cʼaslemal, tupu xa jun a baʼwach. Mas ʼutz ile chuwach i queb a baʼwach we xa cat ʼe pa ʼaʼ re i tojpen rumal</span><span class="scrFootnoteMarker"><a href="#F9896397b-f4f6-4260-92a4-60056e3ec4d5"></a></span><span class="Note_General_Paragraph" id="F9896397B-F4F6-4260-92A4-60056E3EC4D5" title="c"><span lang="x-acc">I usucʼ i tzij-i are iri: i n-ʼus ta laj a nojbal, cha jalwachij na; ma ʼan chic pacha n-ti Dios awuʼ, mokxa cat ʼe pa ʼaʼ rumal. We ca chʼob yet ʼo jujun n-ta kas qui ʼij chuwach i Dios, chawesaj i nojbal-le pa cʼux.</span>
</span><span lang="x-acc">.</span>
</div></div><div class="scrSection"><div class="Section_Head"><span lang="x-acc">I tijojbal tzij chirij i chij sachnak</span>
</div><div class="Paragraph"><span class="Verse_Number" lang="x-acc">10</span><span lang="x-acc">Jun chʼutin, mi chʼob yix chi n-ta kas u ʼij. Quin bij ʼu chiwe, i ángel chi je chajal-que nic are wi je ʼo chuwach in Kajaw chicaj. </span><span class="Verse_Number" lang="x-acc">11</span><span lang="x-acc">Yin chi in Achi aj Chicaj in cʼun-nak chi qui toʼic niʼpa i je sachnak.</span>
</div><div class="Paragraph"><span class="Verse_Number" lang="x-acc">12</span><span lang="x-acc">¿Wach i qui bij yix chi cu ʼan jun achi, we je ʼo cien u chij, we xsach jun chique? ¿Wach coʼon na ire ʼuri? ¿Xataba n-que u canaj ta can i novénta y nuéve che i jyub pa i que wa wi, que u tzucbej re i jun chi sachnak? Que u tzucuj na pues. </span><span class="Verse_Number" lang="x-acc">13</span><span lang="x-acc">Y we xu riko, mas ca quicot ruʼ i jun-le chiquiwach i novénta y nuéve chi n-xe sach taj. </span><span class="Verse_Number" lang="x-acc">14</span><span lang="x-acc">Xak queje coʼon i Kajaw yix chi ʼo chicaj. Craj ire chi mi jun chʼutin pacha iri ca sachic.</span>
</div></div><div class="scrSection"><div class="Section_Head"><span lang="x-acc">Wach u cuyic u mac jun awachalal</span>
</div><div class="Paragraph"><span class="Verse_Number" lang="x-acc">15</span><span lang="x-acc">We ʼo jun awachalal u ʼanom mal chawe, cha ʼijla ʼuri are utuquel; queje ile cha sakirsaj che wach u mac chawe. Ire, we xu ta u be wach i xa bij che, quix canaj chic can ʼuri iwatz i chaʼ iwib. </span><span class="Verse_Number" lang="x-acc">16</span><span lang="x-acc">Ire, we n-coʼon ta cas wach i ca bij che, teʼuri che i siqʼuij ni jun chic, queb chic, iwuʼ. Queje ile i je queb oxib quiqui ta wach u cojic u mac ca ʼano. </span><span class="Verse_Number" lang="x-acc">17</span><span lang="x-acc">We xak n-coʼon ta cas ire chique ique, cha bij ʼuri pa molbalʼib. We xak n-coʼon ta cas chique pa molbalʼib, chi ʼana ʼuri che pacha lic n-ta Dios ruʼ, o pacha jun mal laj aj tzʼonol alcawal.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Katzij i quin bij chiwe: wach tak i qui ʼatij yix waral chuwach i jyub taʼaj, i Dios cu ya u wach iwuʼ, xak cu ʼatij chila chicaj. Xak wach tak qui ya chique i je re i Dios chi quiqui ʼan waral, xak ca yaʼ na li chique rumal i Dios chila chicaj.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Xak quin bij chiwe: we je ʼo queb chixol yix waral chuwach i jyub taʼaj lic xak jun i qui nojbal are quiqui tzʼonoj che i Dios, in Kajaw chila chicaj cu ya na chique wach i quiqui tzʼonoj. </span><span class="Verse_Number" lang="x-acc">20</span><span lang="x-acc">Queje ile coʼono, man pa je ʼo wi je queb je oxib qui molom na quib wumal yin, xak yin in ʼo na cuʼ ique —xu bij chique u tijoxelab.</span>
</div><div class="Paragraph"><span class="Verse_Number" lang="x-acc">21</span><span lang="x-acc">Teʼuri i ma Pédro xtejeb ruʼ i Jesus y xu bij che:</span>
</div><div class="Paragraph"><span lang="x-acc">—Wajwal, ¿niʼpa mul quin cuy ni u mac i wachalal we macun-nak chwij? ¿Cʼa wukub mul quin cuy na? —coʼono.</span>
</div><div class="Paragraph"><span class="Verse_Number" lang="x-acc">22</span><span lang="x-acc">I Jesus xu bij:</span>
</div><div class="Paragraph"><span lang="x-acc">—N-xui ti wukub mul ca cuyu. We a cuyum wukub mul, cha cuyu chic seténta mul i wukub-le —xu bij.</span>
</div></div><div class="scrSection"><div class="Section_Head"><span lang="x-acc">I mocom chi n-xu cuy tu mac i rachiʼil</span>
</div><div class="Paragraph"><span class="Verse_Number" lang="x-acc">23</span><span lang="x-acc">(Teʼuri xu bij jun chic tijojbal tzij chique): —I ʼatbal tzij aj chicaj are pacha xu ʼan jun ʼatol tzij; xe u siqʼuij u mocom ruʼ y xu bij chique chi quiqui toj ni qui cʼas ruʼ. </span><span class="Verse_Number" lang="x-acc">24</span><span lang="x-acc">Are xu jek u ʼonquil ile, xqui cʼam li jun ruʼ chi ʼo uqʼuial mil u cʼas u ʼanom ruʼ. </span><span class="Verse_Number" lang="x-acc">25</span><span lang="x-acc">I jun-le lic n-ta ca ʼe u cʼama wi, tojbal na re u cʼas u ʼanom. Rumal-i, i ʼatol tzij xu bij chi ca cʼayix na, junam ruʼ i rixokil, tak i racʼal, xak ronojel i ubitak-re, tojbal na re u cʼas. </span><span class="Verse_Number" lang="x-acc">26</span><span lang="x-acc">Teʼuri i u mocom-le xa xuqui chuwach u patron y xu bij che: “Nim laj winak, cha ya u nimal a cʼux chwe; coqʼuil quin toj ni ronojel in cʼas chawe,” coʼono. </span><span class="Verse_Number" lang="x-acc">27</span><span lang="x-acc">Are ʼuri u patron xril toʼbal u wach, y xu chup u cʼas; teʼuri xroʼtaj bic. </span><span class="Verse_Number" lang="x-acc">28</span><span lang="x-acc">Ire xa ʼec; are ʼuri xu cʼulaj jun rach ajchac. I rach ajchac-le, ʼo jubiʼ u cʼas ruʼ; are ʼuri xu chapo y xoc chu chapic pu kul, y xu bij che: “Cha tojo chwe niʼpa a cʼas wuʼ,” coʼon che. </span><span class="Verse_Number" lang="x-acc">29</span><span lang="x-acc">I rach ajchac xa xuqui chuwach y xu bij che: “Cha ya u nimal a cʼux chwe; coqʼuil quin toj ni ronojel in cʼas chawe,” coʼono. </span><span class="Verse_Number" lang="x-acc">30</span><span lang="x-acc">I jun n-xraj taj; suʼ xu chapo y xu tzʼapij pa cárcel. Chila xu ya wi cʼa cu toj ni u cʼas che. </span><span class="Verse_Number" lang="x-acc">31</span><span lang="x-acc">Xak je ʼo juban cach ajchaquib xquilo wach xoʼon i jun che i cachiʼil. Ique lic cʼax xqui naʼo wach i xa ʼani che. Rumal-i, xe ʼe qui bij che i qui patron wach u mac i jun xu ʼano. </span><span class="Verse_Number" lang="x-acc">32</span><span lang="x-acc">I qui patron xu tak u siqʼuixic, y xu bij che: “¡Lic at mal laj winak! Yin xin bij na chawe chi niʼpa i a cʼas wuʼ, ʼis xin cuy na chawe, man lic xa tzʼonoj cuybal mac chwe. </span><span class="Verse_Number" lang="x-acc">33</span><span lang="x-acc">Rumal-i, ʼo chakul yet queje cha ʼana ni ile, cha cuyu ni u mac i jun we ʼo u cʼas awuʼ. ʼO u chac chawila toʼbal u wach, pacha xin ʼan yin chawe yet, xwil toʼbal a wach.” Queje ile xu bij i ʼatol tzij che. </span><span class="Verse_Number" lang="x-acc">34</span><span lang="x-acc">Y lic xpe roywal che. Rumal-i, xu tak u tzʼapixic pa cárcel, cʼa cu toj ni ronojel u cʼas che. (Queje ile i tijojbal tzij xu bij i Jesus chique.)</span>
</div><div class="Paragraph"><span class="Verse_Number" lang="x-acc">35</span><span lang="x-acc">Pa qʼuisbal-re xu bij chique:</span>
</div><div class="Paragraph"><span lang="x-acc">—Xak queje ca ʼani chiwe yix rumal in Kajaw aj chicaj, we yix chi jujunal n-qui cuy ti qui mac iwachalal ronojel i cʼux —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">N-ʼus taj quiqui jach quib je cʼulanic winak</span>
</div><div class="Paragraph"><span class="Chapter_Number" lang="x-acc">19</span><span class="Verse_Number" lang="x-acc">1</span><span lang="x-acc">Are xutzin chu bixquil ronojel ile, i Jesus xel pa Galiléa y xa ʼe pa Judéa. Chila xu ʼaxuj i ya re i Jordan. </span><span class="Verse_Number" lang="x-acc">2</span><span lang="x-acc">Je qʼui i winak je teren chirij; chila xe rutzirsaj iwabib.</span>
</div><div class="Paragraph"><span class="Verse_Number" lang="x-acc">3</span><span lang="x-acc">Are ʼuri xe upon juban aj Fariséo ruʼ; cacaj quiqui cʼam u pam, tzaksabal-re quiqui ʼano. Y xqui tzʼonoj che:</span>
</div><div class="Paragraph"><span lang="x-acc">—Jun achi, we craj cu jach can i rixokil, ¿wach cu bij i ʼatbal tzij tzʼibtal can rumal i mam Moises? ¿Xa bi chi maquil ʼutz nawi cu jacho? Queje ile xqui bij che i Jesus.</span>
</div><div class="Paragraph"><span class="Verse_Number" lang="x-acc">4</span><span lang="x-acc">Ire xu laʼ u wach chique:</span>
</div><div class="Paragraph"><span lang="x-acc">—¿Xataba n-iwetaʼam taj wach i tzʼibtal can chupam u wuj i Dios? Cu bij chi i Dios chu xebal ʼij sak, are xe u ʼan i winak, “jun achi, jun ixok xe u yijba.” </span><span class="Verse_Number" lang="x-acc">5</span><span lang="x-acc">Xak xu bij i Dios chi “are i rumal ʼuri chi jun achi ʼo u chac quel cuʼ u kajaw u chuch man cacucʼaj quib ruʼ i rixokil. I je queb-le queʼelok xa je jun chi winak.” (Queje ile tzʼibtal canok.) </span><span class="Verse_Number" lang="x-acc">6</span><span lang="x-acc">Rumal-i queʼelok ne te queb chic, ique xa je jun xeʼelok. Rumal-i i winak, n-ta piquiʼab quiqui yoj ile chi u yijbam i Dios xa jun u ʼanom chique. (Queje ile xu bij i Jesus chique i aj Fariséo.)</span>
</div><div class="Paragraph"><span class="Verse_Number" lang="x-acc">7</span><span lang="x-acc">Teʼuri xqui tzʼonoj chic che i Jesus:</span>
</div><div class="Paragraph"><span lang="x-acc">—¿Wuchac ʼuri xu bij i mam Moises chique i achiab chi ʼo u chac quiqui ya jun wuj chique i quixokil, jachbal-que quiqui ʼano? Teʼuri quiqui jach ʼu bic. ¿Wuchac ʼut queje xu bij ire ile, we n-queje ta craj i Dios ile? —xqui bij che i Jesus.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Ire xu laʼ u wach chique:</span>
</div><div class="Paragraph"><span lang="x-acc">—Queje xu ya i mam Moises ile chiwe man yix lic ix buy. Are rumal ʼuri chi xu ya chiwe qui jach ni iwixokil. Xui-ri, chu xebal ʼij sak, n-queje ti ile u chʼobom li Dios. </span><span class="Verse_Number" lang="x-acc">9</span><span lang="x-acc">Quin bij iri chiwe: we ʼo jun cu jach nubi i rixokil, y we i rixokil n-tu mac u ʼanom ruʼ jun chic achi, i rachijil teʼek ʼo u mac ʼuri chuwach i Dios we xcucʼaj chic quib ruʼ jun chic ixok. Xak we jun achi ca qʼuiji ruʼ jun ixok we xa jachtal can rumal i rachijil, lic ʼo ni u mac ʼuri i ucab achi chuwach i Dios. (Queje xu bij i Jesus ile chique.)</span>
</div><div class="Paragraph"><span class="Verse_Number" lang="x-acc">10</span><span lang="x-acc">Teʼuri i u tijoxelab xqui bij che:</span>
</div><div class="Paragraph"><span lang="x-acc">—We queje queʼel ile, jun achi ruʼ jun ixok, mas ʼutz ʼuri we n-cu tzucuj ta rixokil —xe cha.</span>
</div><div class="Paragraph"><span class="Verse_Number" lang="x-acc">11</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Colo katzij ile, xui-ri n-conojel taj quiqui chʼijo chi n-ta quixokil; xui ique quiqui chʼijo chi yatal u choʼab i Dios cuʼ. </span><span class="Verse_Number" lang="x-acc">12</span><span lang="x-acc">Je ʼo i achiab chi n-quiqui tzucuj ta quixokil: ʼo jujun chique chi n-tzʼakat ti qui chʼacul chi calaxic; xak ʼo jujun chique chi n-tzʼakat ti qui chʼacul man xa ril ʼantal chique; xak ʼo jujun chi n-quiqui tzucuj ta quixokil rumal u chac i Dios, u chac i ʼatbal tzij aj chicaj. We ʼo jun ca tiqui chu chʼijic ile, chu ʼana na —xu bij.</span>
</div></div><div class="scrSection"><div class="Section_Head"><span lang="x-acc">I ʼatbal tzij aj chicaj, que ique chi je pacha acʼalab</span>
</div><div class="Paragraph"><span class="Verse_Number" lang="x-acc">13</span><span lang="x-acc">Je ʼo jujun winak xe qui cʼam li acʼalab ruʼ i Jesus, cu yabej na re u ʼab piquiwi, xak cu tzʼonbej i ʼutz re i Dios piquiwi. Xui-ri, i u tijoxelab xqui jek qui ʼatixic i je ucʼawnak i acʼalab. </span><span class="Verse_Number" lang="x-acc">14</span><span lang="x-acc">I Jesus, are xrilo, xu bij chique:</span>
</div><div class="Paragraph"><span lang="x-acc">—Chi ya chique i acʼalab que cʼun wuʼ; me i ʼatij, man niʼpa i je pacha acʼalab piqui cʼux, ʼo-que che i ʼatbal tzij aj chicaj —xu bij chique u tijoxelab.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Are ʼuri xu coj u ʼab piquiwi i acʼalab; teʼuri xel chila.</span>
</div></div><div class="scrSection"><div class="Section_Head"><span lang="x-acc">Jun achi beyom xu tzucuj u cʼaslemal chi n-tu qʼuisic</span>
</div><div class="Paragraph"><span class="Verse_Number" lang="x-acc">16</span><span lang="x-acc">ʼO jun achi, cʼa ala, xupon ruʼ i Jesus y xu bij che:</span>
</div><div class="Paragraph"><span lang="x-acc">—Nim laj winak, at ʼutz laj tijonel, ¿wach tak i ʼutz quin ʼan na, quin rikbej re in cʼaslemal chi n-tu qʼuisic? —xu bij.</span>
</div><div class="Paragraph"><span class="Verse_Number" lang="x-acc">17</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—¿Wuchac ca bij “ʼutz” chwe yin? N-ta jun chi ʼutz, xui Dios —xu bij—. Xui-ri we cawaj cat oc che i cʼaslemal katzij, cha ʼana pacha cu bij u tzij u pixab i Dios —xu bij che.</span>
</div><div class="Paragraph"><span class="Verse_Number" lang="x-acc">18</span><span lang="x-acc">—¿Pachique che? —xu bij i achi.</span>
</div><div class="Paragraph"><span lang="x-acc">I Jesus xu bij che:</span>
</div><div class="Paragraph"><span lang="x-acc">—Mat camsanic; ma kajsaj a ʼij ruʼ jun ixok chi n-awixokil taj; ma ʼan elaʼ; mat tʼoronic; </span><span class="Verse_Number" lang="x-acc">19</span><span lang="x-acc">cha cojo qui ʼij a kajaw a chuch; y cʼax cha na a loʼcʼanij pacha cʼax u naʼic awib yet —xu bij i Jesus che.</span>
</div><div class="Paragraph"><span class="Verse_Number" lang="x-acc">20</span><span lang="x-acc">—Ronojel ile ʼis quin tijin chu ʼanic; in ʼanom na lok cʼa are in chʼutin —xu bij i achi che—. ¿Wach cʼa craj quin ʼano? —xu bij.</span>
</div><div class="Paragraph"><span class="Verse_Number" lang="x-acc">21</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—We cawaj lic n-ta chic rajwaxic chawe chuwach i Dios, jat, ja cʼayij niʼpa i ʼo awuʼ, y cha jacha chique i nibaʼib. Ca rik ʼuri a beyomal chicaj. Teʼuri chat petok y chat terej chwij —xu bij i Jesus che.</span>
</div><div class="Paragraph"><span class="Verse_Number" lang="x-acc">22</span><span lang="x-acc">I achi, are xu ta ile, lic ca bisonic, man lic beyom; xu maj bi u be, y xa ʼec. </span><span class="Verse_Number" lang="x-acc">23</span><span lang="x-acc">Are ʼuri i Jesus xu bij chique i u tijoxelab:</span>
</div><div class="Paragraph"><span lang="x-acc">—Katzij i quin bij chiwe: i beyomab, cʼax coquic puʼab i ʼatbal tzij aj chicaj. </span><span class="Verse_Number" lang="x-acc">24</span><span lang="x-acc">Quin camulij chic u bixquil: cʼax roquic jun beyom, coc puʼab i Dios; cʼax ni ile chuwach i ricʼawic jun camey</span><span class="scrFootnoteMarker"><a href="#F0828f350-4bcc-43a0-9062-c81282ed2cf9"></a></span><span class="Note_General_Paragraph" id="F0828F350-4BCC-43A0-9062-C81282ED2CF9" title="d"><span lang="x-acc">I “camey” ca bixic-i are jun chicop aj ekan, mas nim chuwach jun caway.</span>
</span><span lang="x-acc"> che i tel re jun acuxa —xu bij chique.</span>
</div><div class="Paragraph"><span class="Verse_Number" lang="x-acc">25</span><span lang="x-acc">I u tijoxelab, are xqui ta ile, lic xqui bisoj. Teʼuri xe oc chu bixquil chiquiwach:</span>
</div><div class="Paragraph"><span lang="x-acc">—¿Pachin quelsax na ʼuri chupam u mac? —xe cha.</span>
</div><div class="Paragraph"><span class="Verse_Number" lang="x-acc">26</span><span lang="x-acc">I Jesus xe u takej y xu bij chique:</span>
</div><div class="Paragraph"><span lang="x-acc">—I winak n-que tiqui ta chu ʼanic ile; xui-ri i Dios ronojel ʼis ca tiqui che —xu bij.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Are ʼuri i ma Pédro xu bij che:</span>
</div><div class="Paragraph"><span lang="x-acc">—Kajwal, yoj, ronojel niʼpa i ʼo kuʼ, xka canaj canok y oj terejnak chawij. ¿Wach i ca yaʼ chake ʼut? —coʼono.</span>
</div><div class="Paragraph"><span class="Verse_Number" lang="x-acc">28</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Katzij i quin bij chiwe, are cu rik i ʼij chi ca jaltaj ronojel niʼpa ʼo chuwach i jyub taʼaj, are ʼuri ca yaʼ i ʼij yix. Are ʼo chic i Achi aj Chicaj</span><span class="scrFootnoteMarker"><a href="#Fe6778125-5351-420b-8a76-69fcf85fc82a"></a></span><span class="Note_General_Paragraph" id="FE6778125-5351-420B-8A76-69FCF85FC82A" title="e"><span lang="x-acc">Are i Jesus mísmo.</span>
</span><span lang="x-acc"> pa nim laj u ʼatbal tzij, xak yix chi ix terejnak chwij xak ca yaʼ i patan nim u ʼij. Yix ʼuri qui ʼat ni tzij piquiwi i je cablajuj tzobaj aj Israel winak. </span><span class="Verse_Number" lang="x-acc">29</span><span lang="x-acc">Conojel niʼpa i coʼtam can ubitak-que wumal yin, nim na quiqui chʼac puwi ile. We ʼo jun u canam can i rachoch, o we i ratz u chaʼ, o we i ranab, o we u chuch u kajaw, o we u canam can rixokil, o we i racʼal, o we i rulew xa wumal yin, nim i cu chʼac na. Ca yaʼ na ʼuri jun ciénto che, puwi niʼpa ile chi xa jun ʼo teʼek ruʼ, xak ca yaʼ jun u cʼaslemal chi n-tu qʼuisic. </span><span class="Verse_Number" lang="x-acc">30</span><span lang="x-acc">Xui-ri, niʼpa i je nabe woʼor, je qʼui na que canaj can pa qʼuisbal-re; xak je qʼui chi je ʼo can pa qʼuisbal-re woʼor, are ique are i que nabeaj na —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I tijojbal tzij re i ajchaquib</span>
</div><div class="Paragraph"><span class="Chapter_Number" lang="x-acc">20</span><span class="Verse_Number" lang="x-acc">1</span><span lang="x-acc">(Are ʼuri i Jesus xu bij jun chic tijojbal tzij chique, xu bij:)</span>
</div><div class="Paragraph"><span lang="x-acc">—I ʼatbal tzij aj chicaj coʼon pacha jun rajaw ticon chi que u tzucuj rajchaquib quiqui mol ni u wach i úva. Ire weʼ xa ʼec, que u tzucuj u mocom. </span><span class="Verse_Number" lang="x-acc">2</span><span lang="x-acc">Xu rik u mocom y xu bij chique chi are jun sak pwak i cajil re jun ʼij. Teʼuri xe u tak bi pa chac pa rulew. </span><span class="Verse_Number" lang="x-acc">3</span><span lang="x-acc">Xoʼon panok, colo a las nuéve re i raʼanbal ʼij, xa ʼe pa qʼuebal. Xe u rika juban achiab n-ta quiqui ʼano. </span><span class="Verse_Number" lang="x-acc">4</span><span lang="x-acc">Xu bij chique: “We quiwaj i chac, jix pa wulew, je i molo in cosech; y yin quin toj na pacha ca majaw chiwe,” xu bij chique. Ique xe ʼec. </span><span class="Verse_Number" lang="x-acc">5</span><span lang="x-acc">Xak queje xoʼon paʼij, xak queje xoʼon a las tres re u kajbal ʼij. </span><span class="Verse_Number" lang="x-acc">6</span><span lang="x-acc">Xak queje tan chic xoʼono are xkaj i ʼij, colo a las cínco: xa ʼe pa qʼuebal, xe u rika juban achiab n-ta quiqui ʼano. Y xu bij chique: “¿Wach qui ʼolba yix chi, jun ʼij? ¿N-ta ba i chac-i?” coʼono. </span><span class="Verse_Number" lang="x-acc">7</span><span lang="x-acc">Y xqui bij ique che: “Mi jun u sujum chac chake,” xe cha che. “Jix pa wulew,” xu bij i achi, “je i molo in cosech; yin quin toj na pacha ca majaw chiwe,” xu bij chique. </span><span class="Verse_Number" lang="x-acc">8</span><span lang="x-acc">Are ya xoc aʼab, i rajaw i chac xu bij che i ucʼawnak i mocom: “Che a siqʼuij i ajchaquib y che a tojo. Nabe che a tojo bi niʼpa i xe cʼun qʼuisbal-re. Are i je ocnak nabe, qʼuisbal-re che a tojo bic,” xu bij che. </span><span class="Verse_Number" lang="x-acc">9</span><span lang="x-acc">Xeʼelok chi are i xe oc a las cínco re i kajbal ʼij, xyaʼ bi jun sak pwak chique. </span><span class="Verse_Number" lang="x-acc">10</span><span lang="x-acc">Are i je ocnak nabe, quiqui bij ique mas nim ni quiqui chʼac ique chiquiwach i je ocnak qʼuisbal-re, quiqui bij ique. Xui-ri, xak xa jun sak pwak xyaʼ chique chiqui jujunal. </span><span class="Verse_Number" lang="x-acc">11</span><span lang="x-acc">Are xqui chapo, xe oc chu bixquil che i rajaw i chac chi n-ʼus ta xoʼon che i cajil. </span><span class="Verse_Number" lang="x-acc">12</span><span lang="x-acc">Xqui bij: “Are i je cʼun-nak qʼuisbal-re, xak jun i qui tojic xa ʼan kuʼ yoj. Ique, xa jun ʼor xe chacunic, y yoj jun ʼij entera xka chʼij i chac, xka chʼij i ʼij,” xqui bij che i rajaw. </span><span class="Verse_Number" lang="x-acc">13</span><span lang="x-acc">Ire xu bij che i jun, “Chatapeʼ, yin n-xix in tʼor taj. ¿Xataba n-xka bij ta wa, chi quix chacun jun ʼij chuwach jun sak pwak? Xka bij pues. </span><span class="Verse_Number" lang="x-acc">14</span><span lang="x-acc">Cha chapa i awajil y jat. Are i cwaj yin, quin ya na che i jun pacha i xin ya chawe yet; n-ta coʼono we xa pa qʼuisbal-re xoquic. </span><span class="Verse_Number" lang="x-acc">15</span><span lang="x-acc">¿Xataba n-ta we yin che in mer, wach cwaj quin ʼan che? ʼOlic pues. ¿O xa ca titat a pam che, chi ʼutz xin ʼan yin chique i juban?” Queje ile xu bij i rajaw. </span><span class="Verse_Number" lang="x-acc">16</span><span lang="x-acc">Are queʼel ʼuri, niʼpa i je pa qʼuisbal-re, queʼelok je nabe; y xak i je nabe, que ʼelok que canaj cʼa pa qʼuisbal-re. Queje queʼel ni ile, man tupu je qʼui i je sicʼtal na, ne te qʼui je chatalic —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus xu bij tan chic chi ca camsax na</span>
</div><div class="Paragraph"><span class="Verse_Number" lang="x-acc">17</span><span lang="x-acc">Xoʼon panok, i Jesus ca tijin chi be cuʼ u tijoxelab, ʼenam-que pa Jerusalen. Are ʼuri xe u siqʼuij i cablajuj ruʼ, y xe u ʼijla quituquel:</span>
</div><div class="Paragraph"><span class="Verse_Number" lang="x-acc">18</span><span lang="x-acc">—Yix iwetaʼam ya xka maj bi ka be pa Jerusalen. Are coj upon chila, yin chi in Achi aj Chicaj, quin jachtaj na piquiʼab i cajʼatzil i sacerdóte, piquiʼab i tijonel re i ʼatbal tzij. Ique quiqui ʼat na tzij pinwi y quiqui bij na chi ʼo u chac quin camsaxic. </span><span class="Verse_Number" lang="x-acc">19</span><span lang="x-acc">Teʼuri quin qui jach na piquiʼab i ne te aj Israel winak: ique ʼut quin qui yoʼya, quin qui chʼay na, quin qui camsaj chuwach cruz. Xui-ri, churox ʼij, quin walijsax tan chic —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Wach i xu tzʼonoj i qui chuch i ma Jacóbo, i ma Wan</span>
</div><div class="Paragraph"><span class="Verse_Number" lang="x-acc">20</span><span lang="x-acc">Teʼuri i qui chuch i ma Jacóbo i ma Wan, chi je u cʼojol i mam Zebedéo, xtejeb pan ruʼ i Jesus je rachiʼil i ralab. Xuqui chuwach i Jesus, tzʼonbal-re jun pawor che. </span><span class="Verse_Number" lang="x-acc">21</span><span lang="x-acc">I Jesus xu tzʼonoj che:</span>
</div><div class="Paragraph"><span lang="x-acc">—¿Wach cawaj yet? —coʼono.</span>
</div><div class="Paragraph"><span lang="x-acc">I ixok xu bij:</span>
</div><div class="Paragraph"><span lang="x-acc">—Are at ʼo chic che a ʼatbal tzij, cwaj yin cha ya chique i queb wacʼal-i que cubi jujun pa tak a tzal, jun pa wikabim, y jun pa moxim —xu bij i ixok che.</span>
</div><div class="Paragraph"><span class="Verse_Number" lang="x-acc">22</span><span lang="x-acc">—Yix n-iwetaʼam taj wach i qui tzʼonoj —xu bij i Jesus chique—. Niʼpa i cʼax quin icʼaw na wi yin, ¿quix tiqui yix ʼuri chu chʼijic ile? Niʼpa i uyej chi quin icʼaw na wi yin, ¿quix tiqui yix che ile? —xu bij chique.</span>
</div><div class="Paragraph"><span lang="x-acc">—Coj tiquiʼic —xe cha.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Are ʼuri i Jesus xu bij:</span>
</div><div class="Paragraph"><span lang="x-acc">—Katzij, yix ʼis quix icʼaw na chupam i cʼax-i, xak qui tij ni uyej pacha quin icʼaw wi yin. Xui-ri, n-ta pinʼab yin quin bij pachin ca cubi pin wikabim xak pin moxim. Xui in Kajaw ʼo puʼab; ire u yijbam chic i cʼolbal-le, ire retaʼam pachin que qʼuiji che —xu bij i Jesus chique.</span>
</div><div class="Paragraph"><span class="Verse_Number" lang="x-acc">24</span><span lang="x-acc">I lajuj chic u tijoxelab, are xqui ta wach i xqui bij i je queb-le chi je catz qui chaʼ quib, ique xpe coywal chique. </span><span class="Verse_Number" lang="x-acc">25</span><span lang="x-acc">Are ʼuri i Jesus xe u siqʼuij y xu bij chique:</span>
</div><div class="Paragraph"><span lang="x-acc">—Yix iwetaʼam chi i nimak tak ʼatol tzij quiqui ʼan che quib pacha je cajaw i winak chi je ʼo piquiʼab; i winak chi nimak qui patan que rajawin piquiwi i cach winak. </span><span class="Verse_Number" lang="x-acc">26</span><span lang="x-acc">Xui-ri; n-ix ta queje yix ile. Are i qui ʼan ni yix, pachin craj queʼelok nim u ʼij, cha chacun ʼuri chiquij i rachiʼil. </span><span class="Verse_Number" lang="x-acc">27</span><span lang="x-acc">Are pachin craj cu ya rib chu nabeal, chu ʼana ʼuri che rib pacha mocom chiquij i rachiʼil. </span><span class="Verse_Number" lang="x-acc">28</span><span lang="x-acc">Chu ʼana ʼuri che rib pacha quin ʼan yin chi in Achi aj Chicaj; in cʼun-nak na, pacha mocom chiquij i winak; n-are ti ique je in mocom yin. In cʼun-nak man quin ya na wib chi camic, tojbal-re i quelbal pa cʼax chique uqʼuial winak —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus xe rutzirsaj je queb mawach</span>
</div><div class="Paragraph"><span class="Verse_Number" lang="x-acc">29</span><span lang="x-acc">Xoʼon chupanok, ique que tijin quelic pa tinimit Jerico, je qʼui i winak je teren chirij i Jesus. </span><span class="Verse_Number" lang="x-acc">30</span><span lang="x-acc">Chila je ʼo wi queb mawach je chʼuquernak pa be. Are xqui ta chi ya quicʼaw i Jesus, ique xe siqʼuin chu bixquil:</span>
</div><div class="Paragraph"><span lang="x-acc">—¡Nim laj winak! ¡Yet chi at umuk uxiquin can i mam David, chawila toʼbal ka wach! —xqui bij.</span>
</div><div class="Paragraph"><span class="Verse_Number" lang="x-acc">31</span><span lang="x-acc">I winak chi je teren bi chirij i Jesus xe qui yajo y xe qui ʼatij. Xui-ri, ique xa xqui cowij mas u bixquil che i Jesus:</span>
</div><div class="Paragraph"><span lang="x-acc">—¡Nim laj winak! ¡Yet chi at umuk uxiquin can i mam David, chawila toʼbal ka wach! —xe cha.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Teʼuri i Jesus xtacʼ canic y xe u siqʼuij ruʼ. Xu bij chique:</span>
</div><div class="Paragraph"><span lang="x-acc">—¿Wach quiwaj quin ʼan chiwe? —xu bij.</span>
</div><div class="Paragraph"><span class="Verse_Number" lang="x-acc">33</span><span lang="x-acc">Ique xqui bij che:</span>
</div><div class="Paragraph"><span lang="x-acc">—Nim laj winak, cakaj coj tzunic —xe cha.</span>
</div><div class="Paragraph"><span class="Verse_Number" lang="x-acc">34</span><span lang="x-acc">Are ʼuri i Jesus cʼax xe u naʼo. Xu chap qui baʼwach y juntir xe tzunic. Teʼuri xak ique xe terej bi chirij i Jesus.</span>
</div></div><div class="scrSection"><div class="Section_Head"><span lang="x-acc">Wach u cojic u ʼij i Jesus are xoc pa Jerusalen</span>
</div><div class="Paragraph"><span class="Chapter_Number" lang="x-acc">21</span><span class="Verse_Number" lang="x-acc">1</span><span lang="x-acc">Are nakaj chic je ʼo wi pa Jerusalen, xe upon pa tinimit Betfage, pa ʼo wi i ral jyub Olívos. Are ʼuri i Jesus xe u tak bi queb u tijoxelab, </span><span class="Verse_Number" lang="x-acc">2</span><span lang="x-acc">xu bij chique:</span>
</div><div class="Paragraph"><span lang="x-acc">—Jix che i aldéa-le chi ʼo pan chakawach. Chila qui rik wi jun ati asna yukulic, ʼo jun racʼal ruʼ. Chi toro lok, y che i cʼama lok. </span><span class="Verse_Number" lang="x-acc">3</span><span lang="x-acc">Y we ʼo ca tzʼonow chiwe wach u chac quix tijin chu toric, chi bij che chi cu rik u chac che i Kajwal, y ire juntir cu tzalij chal chawe, chix chok che —xu bij Jesus chique.</span>
</div><div class="Paragraph"><span class="Verse_Number" lang="x-acc">4</span><span lang="x-acc">Queje xqui ʼan ile, y xeʼel ʼuri pacha u tzʼibam can jun ajbil u tzij i Dios ujer. Ire u tzʼibam canok:</span>
</div><div class="Paragraph"><span class="Verse_Number" lang="x-acc">5</span><span lang="x-acc">Cha bij iri chique i aj tinimit Sion:</span><span class="scrFootnoteMarker"><a href="#F68fe8f52-29dd-47b1-91d6-8387913fb03f"></a></span><span class="Note_General_Paragraph" id="F68FE8F52-29DD-47B1-91D6-8387913FB03F" title="f"><span lang="x-acc">I tinimit Sion-le, are i Jerusalen mísmo.</span>
</span>
</div><div class="Line1"><span lang="x-acc">“I ʼatol tzij yix ya ca cʼun iwuʼ.</span>
</div><div class="Line1"><span lang="x-acc">Ire nu ʼanom ta nim che rib,</span>
</div><div class="Line1"><span lang="x-acc">xa cul chirij jun buru ca cʼunic;</span>
</div><div class="Line1"><span lang="x-acc">ca cʼunic cul chirij jun ral buru, racʼal jun ati asna aj ekan.”</span>
</div><div class="Paragraph_Continuation"><span lang="x-acc">(Queje ile u tzʼibam can i ajbil u tzij i Dios ujer.)</span>
</div><div class="Paragraph"><span class="Verse_Number" lang="x-acc">6</span><span lang="x-acc">I u tijoxelab i Jesus xe ʼec y xqui ʼan na pacha i bital chique.</span>
</div><div class="Paragraph"><span class="Verse_Number" lang="x-acc">7</span><span lang="x-acc">Xqui cʼam li ati asna ruʼ i racʼal. Teʼuri xqui coj qui ʼuʼ chiquij; i Jesus xa ʼan chirij. </span><span class="Verse_Number" lang="x-acc">8</span><span lang="x-acc">Je qʼui i winak je rachiʼil pa be; ique xqui rip i qui ʼuʼ chuwach, wikbal re i pu be. Xak je ʼo jujun xqui chʼup u xak cheʼ y xqui coj pa be. </span><span class="Verse_Number" lang="x-acc">9</span><span lang="x-acc">I winak chi je nabe chuwach, xak i je teren lok, conojel xe oc chi sicʼ:</span>
</div><div class="Paragraph"><span lang="x-acc">—¡Nim u ʼij ire chi umuk uxiquin i ka rey mam David! ¡Dios chu ya ni ʼutz puwi i jun-i chi u takom na lok!</span><span class="scrFootnoteMarker"><a href="#Fc63f2178-9ced-40d8-b618-1d6f5d6b815c"></a></span><span class="Note_General_Paragraph" id="FC63F2178-9CED-40D8-B618-1D6F5D6B815C" title="g"><span lang="x-acc">I mer tzij xu bij are iri: i jun chi ca cʼun pubi i Kajwal.</span>
</span><span lang="x-acc"> ¡Chocsax ni u ʼij i Dios! (Queje ile xe siqʼuin chu bixquil.)</span>
</div><div class="Paragraph"><span class="Verse_Number" lang="x-acc">10</span><span lang="x-acc">Are xoc bi i Jesus pa Jerusalen, i winak conojel xe chʼujer na rumal i quicotemal. Je qʼui xe tzʼonowic:</span>
</div><div class="Paragraph"><span lang="x-acc">—¿Pachin i achi-le? —xe cha.</span>
</div><div class="Paragraph"><span class="Verse_Number" lang="x-acc">11</span><span lang="x-acc">—Are i Jesus, chi ajbil u tzij i Dios; ile chi aj Nazaret, u cwenta i Galiléa —xqui bij i winak.</span>
</div></div><div class="scrSection"><div class="Section_Head"><span lang="x-acc">I Jesus xe resaj i je aj cʼay pa rachoch i Dios</span>
</div><div class="Paragraph"><span class="Verse_Number" lang="x-acc">12</span><span lang="x-acc">Teʼuri i Jesus xoc pa rachoch i Dios; are ʼuri ʼis xe resaj niʼpa i aj cʼayinel xak i aj loʼonel je ʼo xe ja. Xe u balʼatij qui mexa i je aj jalwachil u wach qui mer i winak, xak queje i qui tem i je aj cʼay palomax. </span><span class="Verse_Number" lang="x-acc">13</span><span lang="x-acc">Xu bij chique:</span>
</div><div class="Paragraph"><span lang="x-acc">—I Dios, chupam u wuj, u bim can i tzij-i: “I wachoch, lic jun ja re qui tzʼonbal i winak chwe”; xui-ri yix i ʼanom qui jul iliʼomab che —xu bij i Jesus chique.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Chila pa rachoch i Dios je ʼo jujun mawach, xak je ʼo jujun je clis je ʼo chila. Ique xe tejeb pan ruʼ i Jesus, y ire xe rutzirsaj. </span><span class="Verse_Number" lang="x-acc">15</span><span lang="x-acc">Xak je ʼo jujun acʼalab je ʼo chila que tijin chi sicʼ: “¡Nim u ʼij ire chi umuk uxiquin i ka rey mam David!” xqui bij. I ajwab sacerdóte, xak i je tijonel re i tzij pixab, are xquilo wach xoʼon i Jesus, are xqui ta qui tzij i acʼalab, ique lic xpe coywal. </span><span class="Verse_Number" lang="x-acc">16</span><span lang="x-acc">Are ʼuri xqui bij che i Jesus:</span>
</div><div class="Paragraph"><span lang="x-acc">—¿N-ca ta ti yet wach que tijin chu bixquil? ¿ʼUtz nawi ile, ca bij yet? —xe cha.</span>
</div><div class="Paragraph"><span lang="x-acc">—Katzij xin ta —xu bij i Jesus chique—. Ique que tijin chu ʼonquil pacha u tzʼibam can jun ajbil u tzij i Dios ujer. Ire xu bij che i Dios:</span>
</div><div class="Line1"><span lang="x-acc">Yet a ʼanom chique i acʼalab,</span>
</div><div class="Line1"><span lang="x-acc">xak chique i cʼa que tzʼumanic</span>
</div><div class="Line1"><span lang="x-acc">lic quiqui bixaj a ʼij (—xu bij).</span>
</div><div class="Paragraph"><span class="Verse_Number" lang="x-acc">17</span><span lang="x-acc">Are ʼuri i Jesus xe roʼtaj canok y xa ʼe cʼa Betánia, que u ʼana jun aʼab chila.</span>
</div></div><div class="scrSection"><div class="Section_Head"><span lang="x-acc">Wach u chakijsaxic jun cheʼ xoʼon i Jesus</span>
</div><div class="Paragraph"><span class="Verse_Number" lang="x-acc">18</span><span lang="x-acc">Are xsakiric, xu maj chubi u be, xa ʼe pa Jerusalen. Are ca tijin chi be, i Jesus xpe u numic. </span><span class="Verse_Number" lang="x-acc">19</span><span lang="x-acc">Xak teʼet xril jun cheʼ, u cheʼlal hígo, ʼo xucut be. Ire xa ʼe pan ruʼ i cheʼ; lic n-ti u wach xu rik che, xui u xak. Are ʼuri i Jesus xu bij jun cʼokbal tzij che i cheʼ:</span>
</div><div class="Paragraph"><span lang="x-acc">—¡Yet n-cat wachin ta chic! —xu bij che.</span>
</div><div class="Paragraph"><span lang="x-acc">Are ʼuri i cheʼ juntir xchakijic. </span><span class="Verse_Number" lang="x-acc">20</span><span lang="x-acc">I u tijoxelab, are xquil ile, lic xqui bisoj. Xqui bij che i Jesus:</span>
</div><div class="Paragraph"><span lang="x-acc">—¿Wach xa ʼani che i cheʼ-le, chi juntir xchakijic? —xe cha.</span>
</div><div class="Paragraph"><span class="Verse_Number" lang="x-acc">21</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Katzij i quin bij chiwe, we lic ʼo u cubibal i cʼux, we lic n-ta cu bij i cʼux, xak yix quix tiqui chu ʼanic pacha i xin ʼan yin che i che-i. Y n-xui ta la ile, xak quix tiqui che, we qui bij che i jyub-i, “Chat el chi, ja cʼaka awib pa mar,” qui bij che, ile lic coʼon na. </span><span class="Verse_Number" lang="x-acc">22</span><span lang="x-acc">Yix, wach i qui tzʼonoj che i Dios, we lic qui cojo chi quiwil na, ca yaʼ na ʼuri chiwe —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Xtzʼonox che i Jesus bi chi ʼatbal tzijal ʼo puʼab</span>
</div><div class="Paragraph"><span class="Verse_Number" lang="x-acc">23</span><span lang="x-acc">Teʼuri i Jesus xoc chic pa rachoch i Dios y xoc chi qui tijoxic chila. Are ʼuri xe tejeb pan i cajʼatzil i sacerdóte ruʼ, xak i nimak tak mamʼib que i aj Israel, y xqui tzʼonoj che:</span>
</div><div class="Paragraph"><span lang="x-acc">—¿Pachin xyaw ile paʼab chi cat tijin chu ʼonquil? —xqui bij che—. ¿Bi chi ʼatbal tzijal ʼo paʼab, chi queje ca ʼan ile? —xe cha.</span>
</div><div class="Paragraph"><span class="Verse_Number" lang="x-acc">24</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Xak yin quin tzʼonoj jun tzij chiwe. We qui bij usucʼ chwe, teʼuri xak quin bij yin chiwe bi chi ʼatbal tzijal ʼo pinʼab. </span><span class="Verse_Number" lang="x-acc">25</span><span lang="x-acc">Chi bij chwe pachin xyaw puʼab i ma Wan cu kajsaj ya piquiwi i winak. ¿Are i Dios yawnak che, o xa winak yawnak che? —xu bij i Jesus chique.</span>
</div><div class="Paragraph"><span lang="x-acc">Ique xe oc chu bixquil chiquiwach:</span>
</div><div class="Paragraph"><span lang="x-acc">—¿Wach caka bij na che? —que cha—. We caka bij chi are i Dios yawnak ni ile puʼab i ma Wan, ire cu bij na ʼuri chake: “¿Wuchac ʼuri n-xi coj taj wach i xu bij?” </span><span class="Verse_Number" lang="x-acc">26</span><span lang="x-acc">We xak caka bij chi xa ruʼ winak petnak wi wach i xu bij i ma Wan, lic caka xij kib chique i winak; man conojel i winak quiqui bij chi ma Wan lic ruʼ i Dios petnak wi wach i u bim —xqui bij chiquiwach.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Rumal-i xqui bij che i Jesus:</span>
</div><div class="Paragraph"><span lang="x-acc">—N-ketaʼam taj —xe cha che.</span>
</div><div class="Paragraph"><span lang="x-acc">—Xak yin n-quin bij ta ʼuri chiwe wach i ʼatbal tzij ʼo pinʼab, chi quin ʼan tak iri —xu bij chique.</span>
</div></div><div class="scrSection"><div class="Section_Head"><span lang="x-acc">Queb alabom chi xe tak rumal qui kajaw</span>
</div><div class="Paragraph"><span class="Verse_Number" lang="x-acc">28</span><span lang="x-acc">Teʼuri i Jesus xu bij chique:</span>
</div><div class="Paragraph"><span lang="x-acc">—¿Wach qui chʼob yix che i tzij-i? ʼO jun achi, je ʼo queb u cʼojol. I achi xu bij che i jun: “Wacʼal, jat woʼor pa chac chupam in ticon,” xu bij che. </span><span class="Verse_Number" lang="x-acc">29</span><span lang="x-acc">I racʼal xu laʼ u wach che: “N-cwaj taj,” xu bij. Xui-ri, xu jalwachij u noʼoj y xa ʼe pa chac. </span><span class="Verse_Number" lang="x-acc">30</span><span lang="x-acc">Teʼuri i qui kajaw xak xu ʼijla i jun chic, pacha xoʼon che i nabe. Ire xu bij chi ca ʼec; “Ey,” coʼono, xui-ri, n-xa ʼe taj. </span><span class="Verse_Number" lang="x-acc">31</span><span lang="x-acc">¿Pachique chique i je queb u cʼojol xoʼono pacha craj i qui kajaw? —xu bij i Jesus chique i nimak tak mamʼib.</span>
</div><div class="Paragraph"><span lang="x-acc">—Are i nabe —xe cha.</span>
</div><div class="Paragraph"><span lang="x-acc">—Katzij i xi bij —xu bij i Jesus chique—. Xak quin bij na yin chiwe chi ʼo i je mal laj tak aj tzʼonol alcawal, xak ʼo ixokib ajmaquib que tijin coquic puʼab i Dios, y yix n-taj. Ique je pacha i racʼal i achi chi xoʼono pacha craj u kajaw. </span><span class="Verse_Number" lang="x-acc">32</span><span lang="x-acc">Xui-ri yix ix pacha i ucab u cʼojol man n-xix cojon ta che u tzij i ma Wan aj kajsanel ya. Xcʼun ire chu cʼutic chiwe wach craj te i cʼaslemal, xui-ri n-xix cojon taj. I je aj tzʼonol alcawal, xak i ixokib ajmaquib, ique xqui cojo. Tupu xiwil yix ile, n-xi jalwachij ti nojbal, cojbal-re u tzij —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Wach xqui ʼan i aj mediant che u cʼojol i rajaw ulew</span>
</div><div class="Paragraph"><span class="Verse_Number" lang="x-acc">33</span><span lang="x-acc">Teʼuri xu bij chique:</span>
</div><div class="Paragraph"><span lang="x-acc">—Chi ta chic jun tijojbal tzij quin bij na chiwe. ʼO jun achi nim i rulew, u ticom úva chuwach. Teʼuri xu coj coral chirij; xu yijba pa quiqui yitzʼ wi u waʼal i úva, xak xu yijba jun ral ja tacʼtic chupam i ticon, chajbal-re ronojel. Teʼuri xe u coj jujun ajchaquib, je aj a média ruʼ; y xa ʼe ire naj che jun tinimit. </span><span class="Verse_Number" lang="x-acc">34</span><span lang="x-acc">Are xu rik i ʼij re i cosech, xe u tak li u mocom chu tzʼonoxic i re ire chique i raj mediant. </span><span class="Verse_Number" lang="x-acc">35</span><span lang="x-acc">Are xe upon i mocom, xe qui chapo. I jun, xqui chʼayo; i jun chic, xqui camsaj; i jun chic, xqui coj abaj che. </span><span class="Verse_Number" lang="x-acc">36</span><span lang="x-acc">Teʼuri i rajaw ticon xe u tak chali juban chic u mocom, mas je qʼui na chiquiwach i je nabe. Are xe uponic, i je raj mediant xqui ʼan chic chique pacha xqui ʼan chique i juban chi je nabe.</span>
</div><div class="Paragraph"><span class="Verse_Number" lang="x-acc">37</span><span lang="x-acc">Pa qʼuisbal-re, xu tak li i mer u cʼojol. Xu chʼob ire: “Ique lic que cojon na che i wacʼal-i,” xu chʼob ire. </span><span class="Verse_Number" lang="x-acc">38</span><span lang="x-acc">Xui-ri, are xquil i u cʼojol i rajaw ulew, xqui bij chiquiwach: “Are ire-le are i rajaw ulew coʼon panok; chaka camsaj,” xe cha, “man yoj coj canajic oj rajaw,” xe cha. </span><span class="Verse_Number" lang="x-acc">39</span><span lang="x-acc">Rumal-i xqui chapo, y xquesaj li chuwach ulew, y xqui camsaj. (Queje ile i tijojbal tzij xu bij i Jesus chique.)</span>
</div><div class="Paragraph"><span class="Verse_Number" lang="x-acc">40</span><span lang="x-acc">Teʼuri xu tzʼonoj chique:</span>
</div><div class="Paragraph"><span lang="x-acc">—Bay, are ca cʼun ni rajaw i ulew, ¿wach coʼon ni ire chique i ajchaquib-le? —xu bij.</span>
</div><div class="Paragraph"><span class="Verse_Number" lang="x-acc">41</span><span lang="x-acc">Ique xqui bij:</span>
</div><div class="Paragraph"><span lang="x-acc">—Ire lic que u camsaj ni je aj ʼanol mal-le; lic n-cril ta toʼbal qui wach. Teʼuri cu ya i rulew chique juban chic aj mediant, chi quiqui jach i re ire che, are cu rik i ʼij —xe cha i mamʼib che i Jesus.</span>
</div><div class="Paragraph"><span class="Verse_Number" lang="x-acc">42</span><span lang="x-acc">Teʼuri i Jesus xak xu bij chique:</span>
</div><div class="Paragraph"><span lang="x-acc">—¿Xataba n-iwilom taj wach tzʼibtal can chupam u wuj i Dios? Queje iri cu bij:</span>
</div><div class="Line1"><span lang="x-acc">I abaj chi n-xcaj ti xqui coj i je aj ʼanol ja,</span>
</div><div class="Line1"><span lang="x-acc">are i abaj-le chi xeʼelok lic nim ni u chac che i cubibal ja.</span>
</div><div class="Line1"><span lang="x-acc">Are i xeʼelok-le, are i Kajwal Dios xa ʼanawic,</span>
</div><div class="Line1"><span lang="x-acc">y cakil yoj, lic ʼutz ile chi u ʼanom ire.</span>
</div><div class="Paragraph_Continuation"><span lang="x-acc">(Queje ile tzʼibtal canok.)</span>
</div><div class="Paragraph"><span class="Verse_Number" lang="x-acc">43</span><span lang="x-acc">Rumal-i, quin bij chiwe chi Dios cresaj ni u chac</span><span class="scrFootnoteMarker"><a href="#F628f559c-caaf-489d-94a0-16d31cb523bc"></a></span><span class="Note_General_Paragraph" id="F628F559C-CAAF-489D-94A0-16D31CB523BC" title="h"><span lang="x-acc">I mer tzij xu bij are iri: Cresaj ni ʼatbal tzij aj chicaj piʼab yix.</span>
</span><span lang="x-acc"> piʼab yix y cu ya na piquiʼab juban chic ajchaquib je ʼutz, chi quiqui ya ni cosech che i Dios pacha ca majawic. </span><span class="Verse_Number" lang="x-acc">44</span><span lang="x-acc">I abaj-le chi xin bij chiwe, we ʼo jun ca ʼe tzak puwi, xa ca paxic; xak i abaj-le, we ca tzak chirij jun winak, lic coʼon na cʼajcʼaj che —xu bij i Jesus chique.</span>
</div><div class="Paragraph"><span class="Verse_Number" lang="x-acc">45</span><span lang="x-acc">I je ajwab sacerdóte, xak i je aj Fariséo, are xqui ta wach i tijojbal tzij xbix chique, ya xquetamaj chi xa are ique que u lap na. </span><span class="Verse_Number" lang="x-acc">46</span><span lang="x-acc">Rumal-i cacaj ique quiqui chapo, xui-ri xqui xij quib chique i uqʼuial winak, man i winak quiqui bij chi Jesus ajbil u tzij i Dios.</span>
</div></div><div class="scrSection"><div class="Section_Head"><span lang="x-acc">Wach xqui ʼan i je sicʼtal che jun cʼulanquil</span>
</div><div class="Paragraph"><span class="Chapter_Number" lang="x-acc">22</span><span class="Verse_Number" lang="x-acc">1</span><span lang="x-acc">I Jesus xu jek chic u bixquil i tijojbal tzij chique. Xu bij:</span>
</div><div class="Paragraph"><span class="Verse_Number" lang="x-acc">2</span><span lang="x-acc">—I ʼatbal tzij re aj chicaj, pacha iri: ʼO jun nim laj ʼatol tzij xu yijba i nimaʼij re u cʼulanquil i u cʼojol. </span><span class="Verse_Number" lang="x-acc">3</span><span lang="x-acc">Are xu rik i ʼij, xe u tak bi u mocom cuʼ i je siqʼuim chic, queʼe qui bij chique chi ya yij chic i waʼim. Xui-ri, ique n-xcaj ta xe cʼunic. </span><span class="Verse_Number" lang="x-acc">4</span><span lang="x-acc">Teʼuri xe u tak chubi juban chic u mocom chi qui siqʼuixic. Xu bij chique: “Ji bij chique niʼpa i je in siqʼuim na, chi ya yij chic i waʼim. Chi bij chique chi je in camsam chic i chicop chi je in tiʼojersam. Ronojel ʼis yij chic; ique che petok, chix chok chique.” </span><span class="Verse_Number" lang="x-acc">5</span><span lang="x-acc">Xui-ri, i je siqʼuim na, n-xqui ʼan ta cas chique i takon. ʼO jun chique xa ʼe pa rulew, xak jun chic xa ʼe chi cʼayinic. </span><span class="Verse_Number" lang="x-acc">6</span><span lang="x-acc">Xak je ʼo jujun xe qui chap i takon y xqui ʼan cʼax chique y xe qui camsaj. </span><span class="Verse_Number" lang="x-acc">7</span><span lang="x-acc">Rumal-i, i ʼatol tzij lic xpe roywal che; xe u tak bi u soldádo chi qui camsaxic niʼpa i xe ʼanaw i camic-le, xak chu poroxic i qui tinimit. </span><span class="Verse_Number" lang="x-acc">8</span><span lang="x-acc">Teʼuri xu bij chique u mocom: “Ronojel ʼis yij chic re i nimaʼij, xui-ri ique chi je in siqʼuim na, n-xmajaw ta chique chi que petic. </span><span class="Verse_Number" lang="x-acc">9</span><span lang="x-acc">Rumal-i, jix yix pa nimak tak be, y che i siqʼuij che i nimaʼij niʼpa i que i rik chila,” xu bij chique u mocom. </span><span class="Verse_Number" lang="x-acc">10</span><span lang="x-acc">Ique ʼis xe ʼel pa tak be, y xe qui mol niʼpa i xe qui cʼulaj. Xe qui mol i je ʼutz laj tak winak, xak i ne te ʼutz. Queje ile xqui nojsaj i u paja.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Teʼuri xoc i ʼatol tzij pa je moltajnak wi i je u siqʼuim ruʼ. Are ʼuri xril jun achi cuʼ chi nu cojom ti u ʼuʼ re i nimaʼij. </span><span class="Verse_Number" lang="x-acc">12</span><span lang="x-acc">Y xu bij che: “Yet, ¿wach awoquic chi, chi na cojom ti a ʼuʼ re i nimaʼij?” xu bij. I jun n-xu rik taj wach cu bij che. </span><span class="Verse_Number" lang="x-acc">13</span><span lang="x-acc">Teʼuri i ʼatol tzij xe u siqʼuij i u mocom, xu bij chique: “Chi xima i u ʼab, i rakan, y chiwesaj bi rija pa ʼekum. Chila coʼ na, xak cu kachʼachʼej ni uware rumal u bis,” xu bij chique. </span><span class="Verse_Number" lang="x-acc">14</span><span lang="x-acc">Queje ile queʼelok man tupu je qʼui i je sicʼtal na, ne te qʼui je chatalic. (Queje i tijojbal tzij ile xu bij i Jesus.)</span>
</div></div><div class="scrSection"><div class="Section_Head"><span lang="x-acc">Chi ya che i ʼatol tzij wach ʼo re che; xak queje i Dios, chi ya che wach ʼo re che</span>
</div><div class="Paragraph"><span class="Verse_Number" lang="x-acc">15</span><span lang="x-acc">Are ʼuri i aj Fariséo xe ʼec y xe oc chu chʼobic chiquiwach wach jun tzij quiqui tzʼonoj che i Jesus, tzaksabal-re quiqui ʼano. </span><span class="Verse_Number" lang="x-acc">16</span><span lang="x-acc">Teʼuri xe qui cha jujun je ʼo cuʼ, xak juban chic chi je teren chirij i ma Heródes, y xe qui tak bi ruʼ i Jesus.</span>
</div><div class="Paragraph"><span lang="x-acc">—Nim laj winak —xqui bij che, are xe upon ruʼ—, ketaʼam chi yet xui i sak laj tzij ca bij. Ketaʼam chi yet katzij ca cʼut i ʼutz laj be re i Dios, lic n-ca ʼan ta cas che wach quiqui bij i winak chawij. Yet n-ca coj ta retalil che, tupu je nimak tak winak. </span><span class="Verse_Number" lang="x-acc">17</span><span lang="x-acc">Cha bij ʼu chake, wach i ca bij yet, ¿ʼUtz nawi, caka toj impuésto che i ʼatol tzij, o n-ʼus taj? —xqui bij che.</span>
</div><div class="Paragraph"><span class="Verse_Number" lang="x-acc">18</span><span lang="x-acc">I Jesus xretamaj chi n-ʼus ta quiqui chʼobo are xqui bij ile. Xu bij chique:</span>
</div><div class="Paragraph"><span lang="x-acc">—Yix, ¡xa queb i palaj! ¿Wuchac xa tzaksabal-we qui ʼano? </span><span class="Verse_Number" lang="x-acc">19</span><span lang="x-acc">Chi cʼutu jun sak pwak chwe, chi tojbal re impuésto —coʼono.</span>
</div><div class="Paragraph"><span lang="x-acc">Y xe qui cʼama jun sak pwak. </span><span class="Verse_Number" lang="x-acc">20</span><span lang="x-acc">Are ʼuri i Jesus xu tzʼonoj chique:</span>
</div><div class="Paragraph"><span lang="x-acc">—¿Pachin u qʼuexwach iri ʼo chuwach? ¿Pachin u bi iri tzʼibtal chuwach? —xu bij chique.</span>
</div><div class="Paragraph"><span class="Verse_Number" lang="x-acc">21</span><span lang="x-acc">—Re i ʼatol tzij —xe cha ique.</span>
</div><div class="Paragraph"><span lang="x-acc">—Bay, chi ya ʼuri che i ʼatol tzij wach ʼo re ire che, xak chi ya che i Dios wach ʼo re ire che —xu bij i Jesus chique.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Ique, are xqui ta ile, lic xqui bisoj che. Are ʼuri xqui canaj canok y xe ʼec.</span>
</div></div><div class="scrSection"><div class="Section_Head"><span lang="x-acc">I Jesus xu sakirsaj chi ʼo ni qui walijbal i camnak</span>
</div><div class="Paragraph"><span class="Verse_Number" lang="x-acc">23</span><span lang="x-acc">Xak are i ʼij-le, je ʼo jujun aj Saducéo xe upon ruʼ. (I aj Saducéo quiqui bij chi i je camnak n-que walij ta chic.) Xqui bij che:</span>
</div><div class="Paragraph"><span class="Verse_Number" lang="x-acc">24</span><span lang="x-acc">—Nim laj winak, i mam Moises u bim canok chi jun achi, we xcamic, we n-ta racʼal ruʼ can i rixokil, ʼo u chac ʼuri ca cʼuli i ratz u chaʼ i achi ruʼ ixok malcan, pu qʼuexel i camnak. Queje ile ca qʼuiji na can racʼal i camnak ruʼ ixok. Je ile u bim canok. </span><span class="Verse_Number" lang="x-acc">25</span><span lang="x-acc">Bay, oʼonom lok, je ʼo wukub kuʼ yoj, je catz qui chaʼ quib. I nabe chique xcʼuliʼic, y xoʼon panok xcamic, n-ta racʼal. I ixok malcan xcanaj can ruʼ ucab chaʼaxel. </span><span class="Verse_Number" lang="x-acc">26</span><span lang="x-acc">Teʼuri i achi-le xcam chic, i ixok xcʼuli chic ruʼ urox chaʼaxel. I achi-le xak xcamic. Queje xqui ʼan i wukub achiab-le. </span><span class="Verse_Number" lang="x-acc">27</span><span lang="x-acc">Xak xoʼon panok, xcam i ixok. </span><span class="Verse_Number" lang="x-acc">28</span><span lang="x-acc">Bay, we ta que walij chic i camnak, ¿pachique chique i je wukub-le, chi mer rachijil queʼelok? Man ʼis xcʼuli cuʼ i je wukub achiab-le —xe cha.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—Yix xa ix sachnak na; n-qui ta tu be wach cu bij u tzij i Dios chi tzʼibtal canok; xak n-iwetaʼam taj wach i nim laj u choʼab i Dios. </span><span class="Verse_Number" lang="x-acc">30</span><span lang="x-acc">Are que walij ni camnak, que ʼelok pacha i u ángel i Dios aj chicaj; n-que cʼuli taj. I achiab, i ixokib n-que cʼuli ta chic. </span><span class="Verse_Number" lang="x-acc">31</span><span lang="x-acc">I qui walijbal i camnak, katzij ʼolic. ¿Xataba n-iwilom ti yix wach u bim can i Dios chiwe? U bim can ire: </span><span class="Verse_Number" lang="x-acc">32</span><span lang="x-acc">“Cʼa in u Dios i mam Abraham, xak i mam Isaac, xak i mam Jacob,” xu bij. I oxib-le je camnak chic are xu bij i Dios ile. Bay, chuwach i Dios, c a je cʼas na; i Dios n-are ti qui Dios i je camnak, are i qui Dios i je cʼaslic —xu bij i Jesus chique. (Queje ile xu sakirsaj chique chi ʼo ni qui walijbal i camnak). </span><span class="Verse_Number" lang="x-acc">33</span><span lang="x-acc">I winak, are xqui ta ile, lic xqui bisoj che i cʼutunic xoʼon i Jesus.</span>
</div></div><div class="scrSection"><div class="Section_Head"><span lang="x-acc">Wach i tzij ʼatz u ʼij, re i tzij pixab</span>
</div><div class="Paragraph"><span class="Verse_Number" lang="x-acc">34</span><span lang="x-acc">I aj Fariséo, are xqui ta rason chi Jesus xtiqui chu laʼic u wach i qui chiʼ i je aj Saducéo, xqui mol la quib. </span><span class="Verse_Number" lang="x-acc">35</span><span lang="x-acc">ʼO jun chique chi tijonel re i ʼatbal tzij u tzʼibam can i mam Moises. Xraj ire xu tzʼonoj jun tzij che i Jesus, tzaksabal-re coʼono. Xu bij che:</span>
</div><div class="Paragraph"><span class="Verse_Number" lang="x-acc">36</span><span lang="x-acc">—Nim laj winak, ¿pachique tzij re i ʼatbal tzij mas ʼo u chac chi caka cojo? —xu bij.</span>
</div><div class="Paragraph"><span class="Verse_Number" lang="x-acc">37</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—“Chawaj Awajwal Dios ronojel a cʼux, ronojel awanima, ronojel a nojbal.” </span><span class="Verse_Number" lang="x-acc">38</span><span lang="x-acc">Are i jun-le chi mas ʼo u chac coj cojon che; are mas ʼo u ʼij ile chiquiwach i juban. </span><span class="Verse_Number" lang="x-acc">39</span><span lang="x-acc">Teʼuri i ucab tzij (chi ʼo u chac coj cojon che) laj cu maj i jun-le. Cu bij: “Cʼax che a na a loʼcʼanij pacha cʼax u naʼic awib yet ca ʼano,” cu bij. </span><span class="Verse_Number" lang="x-acc">40</span><span lang="x-acc">I queb tzij-le are mer u xebal ronojel tak i ʼatbal tzij u tzʼibam can i mam Moises, xak are u xebal ronojel tak i cʼutunic qui canam can i ajbil u tzij i Dios. (Queje xu bij i Jesus ile chique.)</span>
</div></div><div class="scrSection"><div class="Section_Head"><span lang="x-acc">I Jesus lic Dios; n-toʼ ta umuk uxiquin can i mam David</span>
</div><div class="Paragraph"><span class="Verse_Number" lang="x-acc">41</span><span lang="x-acc">Tzʼakat cʼa qui molom quib i je aj Fariséo, </span><span class="Verse_Number" lang="x-acc">42</span><span lang="x-acc">i Jesus xu tzʼonoj chique:</span>
</div><div class="Paragraph"><span lang="x-acc">—¿Wach qui chʼob yix chirij i Crísto, chi Toliwe iwoyʼem? ¿Pachin i ratit u mam? —xu bij chique.</span>
</div><div class="Paragraph"><span lang="x-acc">Ique xqui bij:</span>
</div><div class="Paragraph"><span lang="x-acc">—Ire are ni umuk uxiquin can i mam David —xe cha.</span>
</div><div class="Paragraph"><span class="Verse_Number" lang="x-acc">43</span><span lang="x-acc">Are ʼuri i Jesus xu bij chique:</span>
</div><div class="Paragraph"><span lang="x-acc">—¿Wuchac ʼuri i mam David xu bij “Wajwal” chirij i Crísto are xu lapo? Lic rumal ni u Tewal i Dios xu bij ile. I mam David xu bij i tzij-i:</span>
</div><div class="Paragraph"><span class="Verse_Number" lang="x-acc">44</span><span lang="x-acc">Xu bij i Kajwal Dios che i Wajwal Crísto:</span>
</div><div class="Line1"><span lang="x-acc">“Chat cul na pin wikabim, cʼa cu rik ni ʼij</span>
</div><div class="Line1"><span lang="x-acc">que in ya na pawakan niʼpa i je aj chʼoʼoj chawij,” xu bij.</span>
</div><div class="Paragraph_Continuation"><span lang="x-acc">Queje ile u tzʼibam can i mam David ujer. </span><span class="Verse_Number" lang="x-acc">45</span><span lang="x-acc">¿Wach u ʼonquil ʼuri chi Crísto xa umuk uxiquin i mam David? ¿Wach u ʼonquil ile man lic are i mam David xu bij “Wajwal” che i Crísto? (Queje xu bij i Jesus ile chique i aj Fariséo, cu sakijbej-re chique chi Crísto n-toʼ ta winak, lic Dios.)</span>
</div><div class="Paragraph"><span class="Verse_Number" lang="x-acc">46</span><span lang="x-acc">Mi jun chique xu rik chic u laʼic u wach che, mi jupaj. Are xoʼon ile, teʼuri mi jun xu cowij chic u cʼux chu tzʼonoxic mas tzij che i Jesus.</span>
</div></div><div class="scrSection"><div class="Section_Head"><span lang="x-acc">I Jesus cu coj qui mac i aj Fariséo, xak i nimak tak aj tijonel</span>
</div><div class="Paragraph"><span class="Chapter_Number" lang="x-acc">23</span><span class="Verse_Number" lang="x-acc">1</span><span lang="x-acc">Teʼuri i Jesus xoc chu bixquil i tzij-i chique i winak, xak chique u tijoxelab:</span>
</div><div class="Paragraph"><span class="Verse_Number" lang="x-acc">2</span><span lang="x-acc">—I je tijonel re i ʼatbal tzij, xak i aj Fariséo, ʼo chiquikul quiqui sakij chiwe wach usucʼ i ʼatbal tzij chi u tzʼibam can i mam Moises. </span><span class="Verse_Number" lang="x-acc">3</span><span lang="x-acc">Rumal-i chix cojon na che, lic chi ʼana cas che wach i quiqui bij; xui-ri, mi ʼan yix pacha quiqui ʼan ique. Mi ʼan na, man ique n-quiqui ʼan taj pacha tak i quiqui bij. </span><span class="Verse_Number" lang="x-acc">4</span><span lang="x-acc">Ique, nim i ekan quiqui ya chiquij i winak, cʼax u chʼijawic; xak n-que ton ta ruʼ, mi xa ta jubiʼ. </span><span class="Verse_Number" lang="x-acc">5</span><span lang="x-acc">Ronojel wach i quiqui ʼano, quiqui ʼan na man xa cacaj que ʼiltaj cumal i winak. Kus quiquil u cʼamic bi jupaj u tzij u pixab i Dios pasim chupam jun ral tzʼum chuwach qui palaj. Xak kus quiquil u batzʼcatixic tzʼum rij tak qui ʼab. I tzʼum-le xak tzʼibtal jutakpaj u tzij i Dios chuwach; kus quiquil ique we nim u wach. Xak i u chiʼ i qui ʼuʼ, lic nimak i rismachiʼ ʼo che, mas nimak chuwach i que i toʼ winak. Queje quiqui ʼan ique ile, quiquilbej na re i winak chi lic je re i Dios, quiqui bij ique. </span><span class="Verse_Number" lang="x-acc">6</span><span lang="x-acc">Are que ʼe pa tak nimaʼij, xa quiqui tzucuj i chomik laj tak qʼuijibal. Are que ʼe pa molbalʼib, xak quiqui tzucuj i qui cubibal chi ʼo u ʼij. </span><span class="Verse_Number" lang="x-acc">7</span><span lang="x-acc">Are que ʼe pa qʼuebal, lic kus quiqui ta are que tioxix cumal i winak, ocsabal re qui ij. Xak kus quiqui ta are ca bix “nim laj tijonel” chique.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Mi ʼan yix pacha ique-le; mi ya chique i winak chi quiqui bij “nim laj tijonel” chiwe. Man iwonojel yix, iwatz i chaʼ iwib; xa jun i Tijonel yix, are i Crísto. </span><span class="Verse_Number" lang="x-acc">9</span><span lang="x-acc">Xak mi bij i kajaw che jun winak waral chuwach i jyub taʼaj, cojbal re u ʼij, man xa jun i Kajaw ʼolic, are i Ta chicaj. </span><span class="Verse_Number" lang="x-acc">10</span><span lang="x-acc">Xak mi ya chique i winak quiqui bij “kajʼatzil” chiwe, man xui i Crísto are Iwajʼatzil. </span><span class="Verse_Number" lang="x-acc">11</span><span lang="x-acc">Pachin coʼon mocom che rib chiquij i juban, are i mer nim ʼuri chixol. </span><span class="Verse_Number" lang="x-acc">12</span><span lang="x-acc">Man pachin coʼon nim che rib, ire ʼut xa ca kajsax u ʼij; xak pachin coʼon chʼutin che rib, ire ca nimarsax na ʼuri u ʼij.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Toʼ i wach yix, ix tijonel re i ʼatbal tzij, xak yix chi ix aj Fariséo. ¡Xa queb i palaj! N-qui cʼut ti sak laj tzij chique i winak; xa qui tzʼapij i uchija re i ʼatbal tzij aj chicaj are ʼo i cacaj que oc bic. Yix n-quiwaj ta quix oc bic, xak n-qui ya ta chique ique que oc bic.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Toʼ i wach yix, ix tijonel re i ʼatbal tzij, xak yix chi ix aj Fariséo. ¡Xa queb i palaj! Xa qui maj i cachoch ixokib malcanib, teʼuri qui ʼan nimak tak i tzʼonbal che i Dios, xa sachsabal-re chiquiwach i winak, wach i ʼanom. Queje ile i nimarsam ni tojpen chi ca pe na piwi.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Toʼ i wach yix, ix tijonel re i ʼatbal tzij, xak yix chi ix aj Fariséo. ¡Xa queb i palaj! Lic quix ʼe jela, quix ʼe jewa, che i cʼutunic qui ʼano, chʼacbal na re jun i tijoxel. Xui-ri, we xix tiqui che, queʼel ire ʼuri lic mas mal chiwach yix; ca ʼe pa ʼaʼ nabe chiwach yix, xa rumal i cʼutum che.</span>
</div><div class="Paragraph"><span class="Verse_Number" lang="x-acc">16</span><span lang="x-acc">Toʼ i wach yix chi ix aj cʼambeal chi xa ix mawach. Qui bij yix chi “We jun winak cu cuxtaj u bi i rachoch i Dios puwi i u tzij, n-chukul ta ʼo wi ʼuri u ʼonquil pacha u bim,” qui bij yix. “Péro we cu cuxtaj u bi i óro re i rachoch i Dios, ʼo chukul ʼuri coʼon na pacha i u bim.” Queje qui bij yix ile. </span><span class="Verse_Number" lang="x-acc">17</span><span lang="x-acc">¡Lic ix sachnak na; lic ix mawach! ¿Pachique mas ʼo i u ʼij? ¿Xataba are i óro? N-are taj. Are i rachoch i Dios chi mas ʼo u ʼij, y coʼon che i óro chi xak ʼo u ʼij. </span><span class="Verse_Number" lang="x-acc">18</span><span lang="x-acc">Xak qui bij yix chi “We jun winak cu cuxtaj u bi i altar puwi i u tzij, n-chukul ta ʼo wi ʼuri i u ʼonquil pacha u bim,” qui bij yix. “Péro we cu cuxtaj u bi i sipon chi ʼo puwi i altar, ʼo chukul ʼuri coʼon na pacha i u bim.” Queje qui bij yix ile. </span><span class="Verse_Number" lang="x-acc">19</span><span lang="x-acc">¡Lic ix sachnak na; lic ix mawach! ¿Pachique mas ʼo i u ʼij? ¿Xataba are i sipon? N-are taj. Are i altar chi mas ʼo u ʼij, y coʼon che i sipon chi xak ʼo u ʼij. </span><span class="Verse_Number" lang="x-acc">20</span><span lang="x-acc">We ʼo jun cu cuxtaj u bi i altar, xeʼel ʼuri xak xu cuxtaj u bi wach tak i ʼo puwi i altar. </span><span class="Verse_Number" lang="x-acc">21</span><span lang="x-acc">Xak we jun cu cuxtaj u bi i rachoch i Dios, xeʼel ʼuri xak xu cuxtaj u bi i Dios chi ʼo chila. </span><span class="Verse_Number" lang="x-acc">22</span><span lang="x-acc">Xak we jun cu cuxtaj u bi i caj, xeʼel ʼuri xu cuxtaj i u cubibal i Dios, pa cu ʼat wi tzij, xak xu cuxtaj i Dios chi cul chila.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Toʼ i wach yix, ix tijonel re i ʼatbal tzij, xak yix chi ix aj Fariséo. ¡Xa queb i palaj! (Qui ʼan pen i cojonic che i ral tzij re i ʼatbal tzij chi n-ta kas ropis.) Niʼpa i ʼo iwuʼ chi n-ta kas u chac, pacha i ral tak arawen, i anix, tak i comin, ile ʼut qui ʼan pen i relsaxic jun tant che i lajuj, y qui ya na che i Dios. Xui-ri, n-qui ʼan ti pen i cojonic che i tzij re i ʼatbal tzij chi lic ʼo u chac qui ʼan na. N-qui ʼan ta pen u ʼanic i sucʼulic cuʼ i winak; n-qui ʼan ta pen rilic tobal qui wach; n-kas ta quix terej chirij i Dios. Are i niʼpa iri, are ʼo u chac qui ʼan na; xak ʼo u chac qui jach i nabe tant che i Dios che i qui chʼaco. </span><span class="Verse_Number" lang="x-acc">24</span><span lang="x-acc">¡Yix xa ix aj cʼambeal lic ix mawach! ¡We ʼo jun ral ʼus chupam i yaʼ re i qui tijo, quiwesaj la ʼut; xui-ri we ʼo jun camey chupam, xa qui tuʼ la bic!</span><span class="scrFootnoteMarker"><a href="#Fe46a046e-9356-4716-a8b8-7e90008fe869"></a></span><span class="Note_General_Paragraph" id="FE46A046E-9356-4716-A8B8-7E90008FE869" title="i"><span lang="x-acc">I usucʼ i xu bij-le queʼelok: Yix qui ʼan pen chu ʼanic i ral tak tzij re i ʼatbal tzij chi n-ta kas u chac, xui-ri, niʼpa i ʼo u chac chi qui ʼan na, n-qui coj ta retalil che.</span>
</span>
</div><div class="Paragraph"><span class="Verse_Number" lang="x-acc">25</span><span lang="x-acc">Toʼ i wach yix, ix tijonel re i ʼatbal tzij, xak yix chi ix aj Fariséo. ¡Xa queb i palaj! Lic qui ʼan pen u chʼajic i bas, tak i lak, xui-ri n-qui chʼaj ti i pi cʼux yix. I ubitak iwe, toʼ iwelʼam na, xa quix tijin chu molic u chiʼ, xui ile qui chʼobo. Queʼelok pacha xui i rij i bas, xui i rij i lak i chʼajom na, péro i u pam lic tzʼil. </span><span class="Verse_Number" lang="x-acc">26</span><span lang="x-acc">Ix mawach laj tak Fariséo, nabe chi chʼaja i u pam i bas, i u pam i lak, man queʼel ʼuri chom na ronojel.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Toʼ i wach yix, ix tijonel re i ʼatbal tzij, xak yix chi ix aj Fariséo. ¡Xa queb i palaj! Ix queje pacha jun pantion, lic chom, sak i rij, péro i u pam n-chʼam taj, xa ʼo can u bakil camnak chupam, xa ʼo ca ʼay chupam. </span><span class="Verse_Number" lang="x-acc">28</span><span lang="x-acc">Yix ix queje ile; lic ʼutz quix ʼanaw chiquiwach i winak xui-ri i pi cʼux lic n-chʼam taj, xa ix nojnak che i mal; xa queb i palaj i ʼanom che iwib.</span>
</div><div class="Paragraph"><span class="Verse_Number" lang="x-acc">29</span><span lang="x-acc">Toʼ i wach yix, ix tijonel re i ʼatbal tzij, xak yix chi ix aj Fariséo. ¡Xa queb i palaj! Qui ʼan pen u yijbaxic qui pantion i ujer ajbil u tzij i Dios, cojbal re qui ʼij. Qui ʼan pen u wikic qui mukbal</span><span class="scrFootnoteMarker"><a href="#F2d155eff-3861-42cb-878b-82c9ea8fe411"></a></span><span class="Note_General_Paragraph" id="F2D155EFF-3861-42CB-878B-82C9EA8FE411" title="j"><span lang="x-acc">I mer tzij xu bij are “monuménto”. I monuménto ca bixic, xqui ʼano cuxtabal re jun camnak.</span>
</span><span lang="x-acc"> i je re i Dios ujer. </span><span class="Verse_Number" lang="x-acc">30</span><span lang="x-acc">Teʼuri qui bij ni yix, “We tene yoj oj ʼo che i ʼij-le que i katit kamam, yoj ʼut n-queje tene que ka camsaj-i i ajbil u tzij i Dios,” quix cha. </span><span class="Verse_Number" lang="x-acc">31</span><span lang="x-acc">Xui-ri, ruʼ i n-ʼus taj qui ʼano, i ʼalijinsam chi lic ix xak jun cuʼ ique. Lic ix qui muk qui xiquin can ique chi xe qui camsaj i je ajbil u tzij i Dios ujer; xa ix qui cwenta ique. </span><span class="Verse_Number" lang="x-acc">32</span><span lang="x-acc">Chi qʼuisa u ʼanic ʼuri wach i xqui jek u ʼanic iwatit i mam.</span><span class="scrFootnoteMarker"><a href="#Fcb9fe370-1794-4a55-94b1-d3bbecf5fd6f"></a></span><span class="Note_General_Paragraph" id="FCB9FE370-1794-4A55-94B1-D3BBECF5FD6F" title="k"><span lang="x-acc">I ujer tak cajʼatzilab nic are wi xe qui camsaj i ajbil u tzij i Dios, y woʼor xak queje cacaj quiqui ʼan ique ile che i Jesus.</span>
</span><span lang="x-acc"></span><span class="Verse_Number" lang="x-acc">33</span><span lang="x-acc">¡Yix xa ix cumatz! ¡Xa ix racʼal cumatz! N-quix tiqui ta chu jeqʼuic iwib chuwach i tojpen pa ʼaʼ. </span><span class="Verse_Number" lang="x-acc">34</span><span lang="x-acc">Que in tak nubi je ajbil u tzij i Dios chiwe, que in tak bi ʼo qui noʼoj, xak i je tijonel que in tak bi iwuʼ. Yix qui camsaj ni jujun chique, xak ʼo jujun que i camsaj chuwach cruz, xak ʼo jujun chic qui ʼan ni cʼax chique pa tak molbalʼib, xak ʼo jujun chic que iwoktaj, n-quix uxlan ta chi coktaxic pa tak tinimit. </span><span class="Verse_Number" lang="x-acc">35</span><span lang="x-acc">I mal laj tak ʼanic chi xqui ʼan iwatit i mam ujer, xak are quix tijin yix chu ʼanic woʼor, xak ca pe ni tojpen piwi yix rumal. Lic ix xak jun cuʼ ique chi xe qui camsaj i winak je ʼutz. Are u jekanic, are u camsaxic i a-Abel chi n-tu mac, y queje ile petnak cʼa are ʼo wi chi xi camsaj i mam Zacarías pa rachoch i Dios</span><span class="scrFootnoteMarker"><a href="#Fa3b1efb4-208b-4343-86e6-03c124f69818"></a></span><span class="Note_General_Paragraph" id="FA3B1EFB4-208B-4343-86E6-03C124F69818" title="l"><span lang="x-acc">I mam Zacarías-le, u cʼojol can i mam Berequías. I catit qui mam i aj Israel winak xqui camsaj chuwaja re i rachoch i Dios; xqui camsaj chirij i altar, chuwach i lugar chi ʼo u ʼij.</span>
</span><span lang="x-acc">. </span><span class="Verse_Number" lang="x-acc">36</span><span lang="x-acc">Katzij i quin bij chiwe, niʼpa i tojpen re iri ca pe na piquiwi i winak aj woʼor.</span>
</div></div><div class="scrSection"><div class="Section_Head"><span lang="x-acc">Xoʼ i Jesus cumal i aj Jerusalen man n-xcaj ti ʼutz</span>
</div><div class="Paragraph"><span class="Verse_Number" lang="x-acc">37</span><span lang="x-acc">¡Ay, yix, ix aj Jerusalen! ¡Yix chi que i camsaj i ajbil u tzij i Dios; yix chi toʼ qui coj abaj chique i je u takon i Dios! ¡Qʼuialmul lic in rayim quix in mol wuʼ, pacha coʼon jun ati acʼ cuʼ i racʼal, que u ya chuxeʼ u xicʼ! ¡Queje ile xwaj te yin, y yix n-xiwaj taj! </span><span class="Verse_Number" lang="x-acc">38</span><span lang="x-acc">Chitapeʼ, i tinimit yix coʼtax na can rumal i Dios. </span><span class="Verse_Number" lang="x-acc">39</span><span lang="x-acc">Quin bij chiwe, queje ile quix eʼel na; n-quiwil ta chic in wach cʼa cu rik ni ʼij chi quin i cʼulaj na iwuʼ. Qui bij na: “¡Chu ya ni ʼutz i Kajwal Dios puwi i Jun chi u takom lok!” quix cha. (Queje xu bij i Jesus ile chique.)</span>
</div></div><div class="scrSection"><div class="Section_Head"><span lang="x-acc">Wach i retamaxic caka ʼano are ya ca cʼun i qʼuisbal ʼij</span>
</div><div class="Paragraph"><span class="Chapter_Number" lang="x-acc">24</span><span class="Verse_Number" lang="x-acc">1</span><span lang="x-acc">I Jesus xel pa rachoch i Dios; ya cu maj u be. Are ʼuri xe tejeb i u tijoxelab ruʼ, y xe oc chu cʼutic niʼpa i ja re i rachoch i Dios. </span><span class="Verse_Number" lang="x-acc">2</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—¿Y yix cʼa qui takej niʼpa ile? Katzij i quin bij chiwe: ronojel iri ca wulijsax na. Mi jun abaj ca canaj chic puwi i rachiʼil —xu bij chique.</span>
</div><div class="Paragraph"><span class="Verse_Number" lang="x-acc">3</span><span lang="x-acc">Teʼuri xe ʼe chuwi jyub Olívos i Jesus xcubi chila. Are ʼuri i u tijoxelab xe tejeb pan ruʼ. Xe oc chu tzʼonoxic che, aliʼal:</span>
</div><div class="Paragraph"><span lang="x-acc">—Cakaj caketamaj umpa ca ʼani ile chi xa bij. ¿Wach cakilo are ya cat cʼunic? ¿Wach cakilo are ya ca cʼun i qʼuisbal re tak i ʼij-i? —xe cha che.</span>
</div><div class="Paragraph"><span class="Verse_Number" lang="x-acc">4</span><span lang="x-acc">I Jesus xu bij:</span>
</div><div class="Paragraph"><span lang="x-acc">—Chi ʼana cwent iwib, mokxa ʼo quix qui tʼoro. </span><span class="Verse_Number" lang="x-acc">5</span><span lang="x-acc">Man je qʼui que cʼun na, y quiqui ʼan che quib pacha yin. “Yin in i Toliwe,” que cha; cumal ique-le, je qʼui que tʼortaj na. </span><span class="Verse_Number" lang="x-acc">6</span><span lang="x-acc">Yix xak qui ta ni rason chi ʼo nimak tak chʼoʼoj jela, xak nimak tak chʼoʼoj jewa. Mix cʼachir rumal, man ʼo ni u chac queje ile coʼono; xui-ri, are qui ta i tzij-le, cʼa maja ca cʼun ni qʼuisbal re tak i ʼij-i. </span><span class="Verse_Number" lang="x-acc">7</span><span lang="x-acc">ʼO ni tinimit quiqui ʼan chʼoʼoj che jun chic. I winak re jun ʼatol tzij xak quiqui ʼan chʼoʼoj che jun chic nim laj ʼatol tzij. Ca pe waʼjal, ca pe yobil, ca pe i ucabrakan pa tak tinimit. </span><span class="Verse_Number" lang="x-acc">8</span><span lang="x-acc">Lic ca cʼun na ile, xui-ri xa are i jekbal re i cʼax chi ca petic.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Yix quix chaptaj na, quix yaʼ na pa tojpen, y quix camsax na. Conojel i winak tzel na quix quilo xa wumal yin. </span><span class="Verse_Number" lang="x-acc">10</span><span lang="x-acc">Che i ʼij-le, je qʼui na quiqui sach u cubibal qui cʼux che i Dios; xak je qʼui na, tzel na quiquil quib; xak ʼo ni quiqui jach i cachiʼil piquiʼab i tzel que ʼilawic. </span><span class="Verse_Number" lang="x-acc">11</span><span lang="x-acc">Xak je qʼui ni aj tʼoronel que cʼun na, quiqui bij chi je ajbil u tzij i Dios; je qʼui ni winak que qui tʼor na. </span><span class="Verse_Number" lang="x-acc">12</span><span lang="x-acc">Niʼpa i ca pe ruʼ itzel lic ca qʼuiar na, je qʼui na ʼuri i winak quiqui sach i cʼaxnabal qui cʼux chiquiwach. </span><span class="Verse_Number" lang="x-acc">13</span><span lang="x-acc">Xui-ri, pachin i quiqui chʼijo cʼa pa qʼuisbal-re, que ʼel na ʼuri pa cʼax. </span><span class="Verse_Number" lang="x-acc">14</span><span lang="x-acc">Xak i ʼutz laj tzij re i ʼatbal tzij re i Dios ca paxsax na, ronojel u wach i jyub taʼaj, man caquetamaj na conojel i tinimit; teʼuri ca pe i qʼuisbal re u wach i jyub taʼaj.</span>
</div><div class="Paragraph"><span class="Verse_Number" lang="x-acc">15-16</span><span lang="x-acc">I ajbil u tzij i Dios, mam Daniel, u tzʼibam canok wach ca cʼunic; xu bij ire chi cocsax na jun tzel laj kajsabal re u ʼij i rachoch i Dios. Are quiwil yix ile tacʼal chila che i lugar ʼo u ʼij pa rachoch i Dios, niʼpa i je ʼo pa jyub Judéa, che ʼanmaj ʼuri chuwa tak jyub. Pachin crajlaj i tzij-i, chu ta usucʼ. </span><span class="Verse_Number" lang="x-acc">17</span><span lang="x-acc">Niʼpa je ʼo ʼan puwija re i cachoch, suʼ che kaj la lok; me oc chic chupam, quiqui cʼambej re ubitak-que. </span><span class="Verse_Number" lang="x-acc">18</span><span lang="x-acc">Xak niʼpa i je ʼo pa tak ticon, me tzalij lok que qui cʼambej re qui ʼuʼ. ¡Paʼanem che ʼanmajok! </span><span class="Verse_Number" lang="x-acc">19</span><span lang="x-acc">Chupam i ʼij-le, toʼ qui wach ixokib chi ʼo i yobil chiquij, xak ique chi ʼo cacʼal que tzʼumanic, cʼax i qui ʼanmajic ique. </span><span class="Verse_Number" lang="x-acc">20</span><span lang="x-acc">Chi tzʼonoj che i Dios chi n-joron ti tew are quix ʼanmaj chuwach ile, xak n-are ta chupam i uxlambal ʼij. </span><span class="Verse_Number" lang="x-acc">21</span><span lang="x-acc">Man i uyej che tak i ʼij-le, lic cʼax. Cʼa chu xebal ʼij sak, n-ta jun cʼax petnak lic cʼax chuwach ile; xak n-ta chic jun chic ca petic, lic cʼax chuwach ile. </span><span class="Verse_Number" lang="x-acc">22</span><span lang="x-acc">Y we i Dios n-coʼon ta che, chi xa ʼatal ʼij ʼo ni cʼax-le, ʼis que cam na conojel. Xui-ri, ire cu ʼatij na; queje coʼon ire ile rumal i cʼaxnabal u cʼux chique i je re ire.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Rumal-i, che tak i ʼij-le, we ʼo i que bin chiwe: “Chiwilapeʼ, chi ʼo wi i Tolke,” que cha, o we quiqui bij: “Le i ʼolic-le,” que cha, mi cojo. </span><span class="Verse_Number" lang="x-acc">24</span><span lang="x-acc">Man que cʼun ni aj tʼoronel chi quiqui ʼan che quib pacha je toliwe, xak que cʼun jujun quiqui ʼan che quib pacha je ajbil u tzij i Dios. Quiqui ʼan ni milágro, xak nimak tak ʼanic, ʼilbal-re we que tiqui chi qui tʼoric niʼpa i je re i Dios. </span><span class="Verse_Number" lang="x-acc">25</span><span lang="x-acc">Ya in bim chic iri chiwe wach i qui cʼulmaj coʼon panok. </span><span class="Verse_Number" lang="x-acc">26</span><span lang="x-acc">Rumal-i, we ca bix chiwe: “Chiwilapeʼ chila ʼo wi i Tolke pa taʼaj tzʼinilic,” que cha, mix ʼe chila; xak we ca bix chiwe: “Chiwilapeʼ chi ʼo wi paja,” quiqui bij chiwe, mi cojo. </span><span class="Verse_Number" lang="x-acc">27</span><span lang="x-acc">Mi cojo, man i Achi aj Chicaj n-aliʼal taj ca cʼunic. I u cʼunic ire coʼono pacha coʼon jun nim laj u rep ʼaʼ ca repcanic, chi coʼon sak ronojel u wach i caj. </span><span class="Verse_Number" lang="x-acc">28</span><span lang="x-acc">(I tojpen lic ca cʼun-na.) Pa ʼo wi jun chʼaculaj camnak, chila que moltaj wi i cʼuch.</span>
</div></div><div class="scrSection"><div class="Section_Head"><span lang="x-acc">Wach i u cʼunic i Achi aj Chicaj</span>
</div><div class="Paragraph"><span class="Verse_Number" lang="x-acc">29</span><span lang="x-acc">Are quicʼaw niʼpa i cʼax re i ʼij-le, are ʼuri i ʼij ca ʼekumaric; i icʼ n-ca tzun ta chic; i chʼumil que tzak na li chicaj; xak wach tak ʼo chicaj que sicsax na. </span><span class="Verse_Number" lang="x-acc">30</span><span lang="x-acc">Are ʼuri ca ʼiltaj jun séña chicaj, re in cʼunbal yin chi in Achi aj Chicaj. Y conojel i tinimit chuwach i jyub taʼaj que oʼ na. Y quin quil na chi quin cʼun pa sutzʼ, nim na in choʼab, in chomal. </span><span class="Verse_Number" lang="x-acc">31</span><span lang="x-acc">Ca tataj jun nim laj trompet, y que in tak bi in ángel cʼa pa que ʼel wi li i cajib tew cʼulala; que in tak li jewa, xak que in tak bi jela, quiqui molbej-que niʼpa i je in chom, ronojel u wach i jyub taʼaj.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Yix iwetaʼam wach i séña quiwil che u cheʼlal hígo are ya ca cʼun i ʼalaj; chix naw che i cheʼ-le. Ile, are quiwilo chi ca pe tan chic u tux, y coʼon rax, iwetaʼam ʼuri ya ca miʼ tan chic i ulew. </span><span class="Verse_Number" lang="x-acc">33</span><span lang="x-acc">Xak queje quiwetamaj are ya ca cʼun i qʼuisbal re tak i ʼij-i. Are quiwil yix pacha tak in bim chiwe, chi ta u be ʼuri ya ca pe i ʼij in bim chiwe; ya jekanic cu ʼano. </span><span class="Verse_Number" lang="x-acc">34</span><span lang="x-acc">Katzij i quin bij chiwe, ya ca cʼun ronojel niʼpa in bim-le; i winak je re woʼor quiquil na. </span><span class="Verse_Number" lang="x-acc">35</span><span lang="x-acc">I caj, i ulew ca sachic, xui-ri in tzij yin n-ca sach taj, ca ʼantaj na ronojel niʼpa in bim chiwe.</span>
</div><div class="Paragraph"><span class="Verse_Number" lang="x-acc">36</span><span lang="x-acc">Mi jun retaʼam pachique ʼij, pachique ʼor, coʼon ile. Xak mi ne i ángel aj chicaj, xak mi ne u Cʼojol i Dios n-retaʼam taj; xui i Ta chicaj retaʼam.</span>
</div><div class="Paragraph"><span class="Verse_Number" lang="x-acc">37</span><span lang="x-acc">I winak n-quiqui yijba ta quib che i ʼij-le are ca cʼun i Achi aj Chicaj. Xa quiqui ʼan na pacha xqui ʼan i winak re tak i ʼij re i mam Noe ujer. </span><span class="Verse_Number" lang="x-acc">38</span><span lang="x-acc">Ique ujer, are maja ca pe i nim laj jab chi xu nojsaj u wach i jyub taʼaj che i ya, n-xqui yijba ta quib. Toʼ xqui tzuk quib, toʼ xe tuʼunic, toʼ xqui bisoj i qui cʼulanic; queje xqui ʼan ile tzʼakat xcʼun i ʼij chi xoc i mam Noe pa nim laj bárco. </span><span class="Verse_Number" lang="x-acc">39</span><span lang="x-acc">Toʼ queje ile xqui ʼano, y n-xqui na taj, cʼa are xpe i nim laj ya chi ʼis xe u cʼam bic. Xak queje quiqui ʼan na ile are quin cʼun yin chi in Achi aj Chicaj. </span><span class="Verse_Number" lang="x-acc">40</span><span lang="x-acc">Chupam i ʼij-le, je ʼo ni queb achiab, que chacun junam pa qui ticon; jun chique ca cʼam nubic; i jun, ca canax canok. </span><span class="Verse_Number" lang="x-acc">41</span><span lang="x-acc">Xak je ʼo ni queb ixokib que tijin chi queʼem. Jun chique ca cʼam nubic; i jun ca canax canok.</span>
</div><div class="Paragraph"><span class="Verse_Number" lang="x-acc">42</span><span lang="x-acc">Rumal-i, chix cʼascʼat na, man n-iwetaʼam taj wach oʼonom ʼor ca cʼun i Iwajwal. </span><span class="Verse_Number" lang="x-acc">43</span><span lang="x-acc">Cha cʼun chi cʼux wach coʼon jun rajaw ja. Ire we te retaʼam chi chaʼab ca cʼun jun iliʼom ruʼ, we te retaʼam wach oʼonom ʼor ca cʼunic, ire ʼut ca cʼascʼat na. N-cu ya ta che coc paja, crelʼajbej re ubitak-re. </span><span class="Verse_Number" lang="x-acc">44</span><span lang="x-acc">Xak queje chi ʼana yix, lic chi yijba iwib chin iwoyʼej na; are n-ti qui chʼob che, are ʼuri quin cʼun yin chi in Achi aj Chicaj.</span>
</div></div><div class="scrSection"><div class="Section_Head"><span lang="x-acc">Jun ajchac, chu ʼana i u chac pusucʼ, tupu naj ʼo wi u patron</span>
</div><div class="Paragraph"><span class="Verse_Number" lang="x-acc">45</span><span lang="x-acc">(I Jesus xu bij chic jun tijojbal tzij chique. Xu bij):</span>
</div><div class="Paragraph"><span lang="x-acc">—Iwetaʼam wach ca ʼani che jun mocom lic ʼutz, lic ʼo u noʼoj. Ire ca yaʼ na can piquiwi i juban mocom rumal u patron. Chukul ire ʼo wi u yaʼic i qui wa are cu rik i ʼor. </span><span class="Verse_Number" lang="x-acc">46</span><span lang="x-acc">ʼUtz re i achi-le, we ca tijin chu ʼonquil wach i rajwaxic chique i mocom are ca cʼun chali i u patron. </span><span class="Verse_Number" lang="x-acc">47</span><span lang="x-acc">Katzij i quin bij chiwe, ire ca canax na ʼuri puwi ronojel niʼpa i ubitak-re u patron. </span><span class="Verse_Number" lang="x-acc">48</span><span lang="x-acc">Xui-ri, we xa mal laj mocom, xa cu chʼob na: “In patron, n-weʼ taj ca tzalij chalok,” mok cu bij ire. </span><span class="Verse_Number" lang="x-acc">49</span><span lang="x-acc">Are ʼuri cu jek qui chʼayic i rach ajchac, xak ca ʼe cuʼ i je ʼabarel laj tak winak: toʼ cuʼ ique ca wa wi, xak ca tuʼun wi. </span><span class="Verse_Number" lang="x-acc">50</span><span lang="x-acc">Ire n-retaʼam taj bi chi ʼoril ca cʼun u patron. Are n-ta cu chʼob che, xak teʼet ca cʼun chalok. </span><span class="Verse_Number" lang="x-acc">51</span><span lang="x-acc">I u patron cu ya na ʼuri pa nim laj tojpen. Xak jun i tojpen ca yaʼ che pacha ca yaʼ chique i je queb qui palaj. Chila coʼ wi, y cu kachʼachʼej ni uware.</span>
</div></div><div class="scrSection"><div class="Section_Head"><span lang="x-acc">I tijojbal tzij chiquij i lajuj altom</span>
</div><div class="Paragraph"><span class="Chapter_Number" lang="x-acc">25</span><span class="Verse_Number" lang="x-acc">1</span><span lang="x-acc">(I Jesus xu bij chic jun tijojbal tzij chique.) Xu bij: I ʼatbal tzij aj chicaj queje pacha iri: Je ʼo lajuj altom xe ʼe che jun cʼulanquil. Xqui cʼam bi qui cantil man que ʼe chu cʼulaxic i achi are ca cʼunic. </span><span class="Verse_Number" lang="x-acc">2</span><span lang="x-acc">Je joʼob chique n-ta kas qui noʼoj; i je joʼob chic ʼo qui noʼoj. </span><span class="Verse_Number" lang="x-acc">3</span><span lang="x-acc">I joʼob chi n-ta kas qui noʼoj, n-xqui cʼam tubi acéite re i qui cantil we xqʼuis u pam. </span><span class="Verse_Number" lang="x-acc">4</span><span lang="x-acc">I joʼob chi ʼo qui noʼoj xqui cʼam bi jujun qui botey acéite, n-xui ti ʼo chupam i qui cantil xqui cʼam bic. </span><span class="Verse_Number" lang="x-acc">5</span><span lang="x-acc">I achi chi ca cʼuliʼic xbaytajic. Ique xe u chap waram, y xe waric. </span><span class="Verse_Number" lang="x-acc">6</span><span lang="x-acc">Are tiqʼuil aʼab, ʼo i xe siqʼuin chu bixquil: “¡Ya xcʼun i achi; jix chu cʼulaxic!” xqui bij. </span><span class="Verse_Number" lang="x-acc">7</span><span lang="x-acc">I lajuj altom xe walijic, xe oc chu yijbaxic qui cantil. </span><span class="Verse_Number" lang="x-acc">8</span><span lang="x-acc">Are ʼuri i joʼob chi n-ta qui noʼoj xqui bij chique i je joʼob cachiʼil: “Chi sipaj pichʼ ka acéite re i ka cantil, man ya ca chupic,” xe cha chique. </span><span class="Verse_Number" lang="x-acc">9</span><span lang="x-acc">I altom chi ʼo qui noʼoj xqui bij: “N-caka ya taj,” xe cha. “Man we caka yaʼo, n-coʼon ti ke yoj, xak mi ne iwe yix,” xe cha. “Jix chila pa ca cʼayix wi; chi loʼo na iwe yix,” xe cha. </span><span class="Verse_Number" lang="x-acc">10</span><span lang="x-acc">Teʼuri ique xe ʼe chu loʼic; are je ʼenak chu loʼic, xcʼun i achi. Niʼpa i altom chi je yijilic, xe oc ruʼ ire pa cʼulanquil, are ʼuri xtzʼapix i uchija. </span><span class="Verse_Number" lang="x-acc">11</span><span lang="x-acc">Teʼuri xe upon i joʼob chic, y xqui bij: “¡Nim laj winak! ¡Nim laj winak! ¡Cha jaka i uchija chake!” xe cha che. </span><span class="Verse_Number" lang="x-acc">12</span><span lang="x-acc">Ire xu laʼ u wach chique: “N-quin ʼan taj; n-wetaʼam ta i wach,” xu bij.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Teʼuri i Jesus xu bij chique u tijoxelab:</span>
</div><div class="Paragraph"><span lang="x-acc">—Yix, chix cʼascʼat na, man n-iwetaʼam taj pachique ʼij, pachique ʼor, quin cʼun yin chi in Achi aj Chicaj —xu bij chique.</span>
</div></div><div class="scrSection"><div class="Section_Head"><span lang="x-acc">I tijojbal tzij chiquij i oxib mocom</span>
</div><div class="Paragraph"><span class="Verse_Number" lang="x-acc">14</span><span lang="x-acc">(Teʼuri i Jesus xu bij jun chic tijojbal tzij chique. Xu bij):</span>
</div><div class="Paragraph"><span lang="x-acc">—I ʼatbal tzij re aj chicaj, queje pacha iri: ʼO jun achi ca ʼe che jun tinimit cʼa naj; xe u siqʼuij u mocom y xrokxanij can u mer cuʼ. </span><span class="Verse_Number" lang="x-acc">15</span><span lang="x-acc">Jun chique xrokxanij joʼob mil sak pwak ruʼ. Y jun chic, xu ya chic can queb mil sak pwak ruʼ; y jun chic, xu ya can jun mil ruʼ. Queje u yaʼic ile xoʼon chique, pacha i ca majaw chique chi qui jujunal. Teʼuri xu maj u be. </span><span class="Verse_Number" lang="x-acc">16</span><span lang="x-acc">I mocom chi xyaʼ can joʼob mil sak pwak che, ire xoc chi chac ruʼ i mer. Queje ile xu chʼac joʼob mil chirij. </span><span class="Verse_Number" lang="x-acc">17</span><span lang="x-acc">Xak queje xoʼon i jun chi xyaʼ queb mil che: xak xu chʼac queb mil chirij. </span><span class="Verse_Number" lang="x-acc">18</span><span lang="x-acc">I jun chi yatal jun mil che, xa xu ruwaj u mer i u patron; xoʼon jun jul y xu muk pulew.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I patron xnajtinic; teʼuri xcʼun chic, y xoc chi rajlaxic u mer cuʼ u mocom. </span><span class="Verse_Number" lang="x-acc">20</span><span lang="x-acc">Nabe xupon i jun chi u yom can joʼob mil che. Ire xu jach i joʼob mil chi yatal che, xak xu jach i joʼob mil chi u chʼacom. Xu bij: “Nim laj winak, joʼob mil xa ya chwe, xak joʼob mil chic xin chʼac chirij,” xu bij che. </span><span class="Verse_Number" lang="x-acc">21</span><span lang="x-acc">I u patron xu bij: “Lic ʼutz i a ʼanom. Yet at ʼutz laj mocom; lic a yom a cʼux chu ʼonquil pacha i cwaj yin. Lic ʼutz a chac xa ʼan ruʼ i jubiʼ-le, rumal-i, quin ya na mas paʼab puwi ile. Chat oc lok, y chat quicot wuʼ,” xu bij che. </span><span class="Verse_Number" lang="x-acc">22</span><span lang="x-acc">Teʼuri xupon i jun chi yatal queb mil che, Xu bij: “Nim laj winak, queb mil a yom chwe, xak ri i queb mil-i xin chʼac chirij,” xu bij che. </span><span class="Verse_Number" lang="x-acc">23</span><span lang="x-acc">I u patron xu bij: “Lic ʼutz i a ʼanom. Yet at ʼutz laj mocom; lic a yom a cʼux chu ʼonquil pacha i cwaj yin. Lic ʼutz a chac xa ʼan ruʼ i jubiʼ-le, rumal-i, quin ya na mas paʼab puwi ile. Chat oc lok, y chat quicot wuʼ,” xu bij che. </span><span class="Verse_Number" lang="x-acc">24</span><span lang="x-acc">Xak xupon chic i jun chi yatal jun mil che. Xu bij che u patron: “Nim laj winak, wetaʼam chi yet at cʼan che a chac; ca jachʼ i ticon chi na ticom taj, xak ca mol u wach i ticon chi n-yet ti a mulim. </span><span class="Verse_Number" lang="x-acc">25</span><span lang="x-acc">Rumal-i xin xij wib; xeʼe wuwaj a mer pulew. Chawila, ri a mer-i chi a yom chwe,” xu bij che. </span><span class="Verse_Number" lang="x-acc">26</span><span lang="x-acc">“Yet n-at ta ʼutz laj mocom; lic ca cʼayo,” xu bij u patron che. “We yet awetaʼam chi in cʼan che in chac, </span><span class="Verse_Number" lang="x-acc">27</span><span lang="x-acc">¿wuchac ʼuri n-xa ya ti in mer pa bánco, cu chʼacbej na mas? We ta queje ile xa ʼano, quin chʼac ni yin-i niʼpa i xu chʼaco junam ruʼ ile chi in yom chawe,” xu bij che. </span><span class="Verse_Number" lang="x-acc">28</span><span lang="x-acc">Teʼuri xu bij chique i juban je ʼo chila, “Chi cʼama i jun mil-le che; chi ya na che i jun chi ʼo lajuj mil ruʼ. </span><span class="Verse_Number" lang="x-acc">29</span><span lang="x-acc">Man jun, we ʼo jubiʼ ruʼ, ca yaʼ na mas che; we jun n-ca chacun ta ruʼ wach ʼo puʼab, niʼpa i ʼo ruʼ quelsax na che. </span><span class="Verse_Number" lang="x-acc">30</span><span lang="x-acc">I n-ʼus ta laj mocom-le, chiwesaj bi rija; ʼoj pa ʼekum. Chila coʼ wi, y cu kachʼachʼej ni uware,” xu bij i qui patron chique.</span>
</div></div><div class="scrSection"><div class="Section_Head"><span lang="x-acc">Wach i u jachic quixol i winak ca ʼani pa qʼuisbal ʼij</span>
</div><div class="Paragraph"><span class="Verse_Number" lang="x-acc">31</span><span lang="x-acc">(I Jesus xu bij:) I Achi aj Chicaj</span><span class="scrFootnoteMarker"><a href="#Fa764efe4-c406-45f1-9a4b-27381ab0dbf4"></a></span><span class="Note_General_Paragraph" id="FA764EFE4-C406-45F1-9A4B-27381AB0DBF4" title="m"><span lang="x-acc">I Achi aj Chicaj are i Jesus mísmo.</span>
</span><span lang="x-acc">, are ca cʼun tan chic, coc pu patan che ʼatol tzij; junam cuʼ u ángel ca cʼunic. Ca qʼuiji na ʼuri pu cubibal chi nim u ʼij. </span><span class="Verse_Number" lang="x-acc">32</span><span lang="x-acc">I winak re ronojel tak tinimit chuwach i jyub taʼaj que moltaj na chuwach. Teʼuri coc chi qui jachic qui pam, pacha jun aj chajil chij que u resaj u chij chiquixol i chabat. </span><span class="Verse_Number" lang="x-acc">33</span><span lang="x-acc">Que u ya i u chij pu wikabim; i tak i chabat que u ya pu moxim. </span><span class="Verse_Number" lang="x-acc">34</span><span lang="x-acc">Teʼuri i ʼAtol Tzij</span><span class="scrFootnoteMarker"><a href="#F8bed7e3c-a2da-4af0-a2d9-88837f8e6d50"></a></span><span class="Note_General_Paragraph" id="F8BED7E3C-A2DA-4AF0-A2D9-88837F8E6D50" title="n"><span lang="x-acc">I ʼAtol Tzij are i Jesus mísmo.</span>
</span><span lang="x-acc"> cu bij na chique i je ʼo pu wikabim: “ʼUtz iwe yix; u yom ni utzil chomal in Kajaw piwi. Chix petok, chix oc che i qʼuijibal chi u yijbam ire chiwe cʼa chu xebal ʼij sak. </span><span class="Verse_Number" lang="x-acc">35</span><span lang="x-acc">Queje cu ya ire ile chiwe man yix, are xin tij numic, xi ya na chwe wach i quin tijo; are xin cʼatic, xi ya ni in yaʼ; are xin tzucuj in posar, xin i cʼulaj iwuʼ. </span><span class="Verse_Number" lang="x-acc">36</span><span lang="x-acc">Are n-ta chic in ʼuʼ, xi ya i chʼukbal wij; are in iwab, xin i chajij; are in tzʼapil pa cárcel, xin i solij na.” Queje ile cu bij ni ʼAtol Tzij chique. </span><span class="Verse_Number" lang="x-acc">37</span><span lang="x-acc">Teʼuri, i je ʼutz-le quiqui bij na: “Nim laj winak, ¿umpa xa ʼan ile? ¿Umpa xka ʼano chi cat numic, y xka ya chawe wach ca tijo? ¿Umpa xka ʼano chi cat cʼatic, y xka ya a yaʼ? </span><span class="Verse_Number" lang="x-acc">38</span><span lang="x-acc">¿Umpa xka ʼano chi ca tzucuj a posar y xka ya chawe? ¿Umpa xka ʼano chi n-ta chic a ʼuʼ, y xka ya chʼukbal awij? </span><span class="Verse_Number" lang="x-acc">39</span><span lang="x-acc">¿Umpa xka ʼano chi at iwab, xak at ʼo pa cárcel, y xat ka solij?” Queje ile quiqui bij na che i ʼAtol Tzij. </span><span class="Verse_Number" lang="x-acc">40</span><span lang="x-acc">Teʼuri i ʼAtol Tzij cu bij: “Katzij i quin bij chiwe, niʼpa i utzil chomal i ʼanom che jun wachalal, tupu n-ta kas u ʼij, xeʼel ʼuri lic chwe yin i ʼanom wi,” cu bij na chique.</span>
</div><div class="Paragraph"><span class="Verse_Number" lang="x-acc">41</span><span lang="x-acc">Teʼuri i ʼAtol Tzij cu bij na chique i je ʼo pu moxim: “Chix el chi chinwach, yix chi ix cʼoktal rumal i Dios. Jix pa ʼaʼ chi n-tu qʼuisic, chi yijtalic re itzel junam cuʼ i u ángel. </span><span class="Verse_Number" lang="x-acc">42</span><span lang="x-acc">Yin, are xin tij numic, yix n-xi ya ta chwe wach i quin tijo; are xin tij cʼatic, n-xi ya ta in yaʼ. </span><span class="Verse_Number" lang="x-acc">43</span><span lang="x-acc">Are xin tzucuj in posar, n-xi ya ta chwe. Are n-ta chic in ʼuʼ, xak n-ta in ʼuʼ xi yaʼo. Are in iwab, xak are in ʼo pa cárcel, yix n-xin i solij taj.” Queje cu bij ni ʼAtol Tzij ile chique i je ʼo pu moxim. </span><span class="Verse_Number" lang="x-acc">44</span><span lang="x-acc">Teʼuri ique quiqui bij na: “Nim laj winak, ¿umpa xat kilo cat numic, o cat cʼatic, o are ca tzucuj a posar, o xak are n-ta a ʼuʼ, o are at iwab, o xak are at ʼo pa cárcel? ¿Umpa xa ʼan ile chi n-xat ka to taj?” quiqui bij na che. </span><span class="Verse_Number" lang="x-acc">45</span><span lang="x-acc">I ʼAtol Tzij cu bij na ʼuri chique: “Katzij i quin bij chiwe: yix are xiwil jun we yin chi ʼo rajwaxic che, y n-xi to taj, tupu n-ta kas u ʼij, xeʼel ʼuri chiwe lic are ni yin chi n-xin i to taj,” cu bij na chique. </span><span class="Verse_Number" lang="x-acc">46</span><span lang="x-acc">Teʼuri ique que ʼe pa tojpen chi n-tu qʼuisic; xak i je ʼutz que oc na che i qui cʼaslemal chi n-tu qʼuisic. (Queje ile xu bij i Jesus chique u tijoxelab.)</span>
</div></div><div class="scrSection"><div class="Section_Head"><span lang="x-acc">Wach u chapic i Jesus xqui chʼob i nimak tak mamʼib</span>
</div><div class="Paragraph"><span class="Chapter_Number" lang="x-acc">26</span><span class="Verse_Number" lang="x-acc">1</span><span lang="x-acc">I Jesus, are xutzin u bixquil ile chique, teʼuri xu bij chique u tijoxelab:</span>
</div><div class="Paragraph"><span class="Verse_Number" lang="x-acc">2</span><span lang="x-acc">—Iwetaʼam yix, xa queb ʼij chic craj, ca cʼun i nimaʼij páscua</span><span class="scrFootnoteMarker"><a href="#Fd4be291b-4163-4e6a-8e6f-521775eee72c"></a></span><span class="Note_General_Paragraph" id="FD4BE291B-4163-4E6A-8E6F-521775EEE72C" title="o"><span lang="x-acc">I nimaʼij páscua, ca bixic, are jun nimaʼij que i aj Israel. Xqui ʼano, cuxtabal re wach quelic lok, are je ʼo piquiʼab i aj Egípto.</span>
</span><span lang="x-acc">. Are ʼuri yin, chi in Achi aj Chicaj quin jachtaj na piquiʼab i je aj chʼoʼoj chwij man quin qui camsaj chuwach cruz —xu bij chique.</span>
</div><div class="Paragraph"><span class="Verse_Number" lang="x-acc">3</span><span lang="x-acc">Xak che i ʼij-le, xqui mol quib i ajwab sacerdóte, xak i je tijonel re i ʼatbal tzij, xak i nimak tak mamʼib que i aj Israel. Xqui mol quib chuwaja re i nim laj ja pa ʼo wi i mam Caifas chi ʼatz laj sacerdóte. </span><span class="Verse_Number" lang="x-acc">4</span><span lang="x-acc">Chila xqui yijba wi wach u chapic i Jesus quiqui ʼano aliʼal, xak wach i camsabal-re. </span><span class="Verse_Number" lang="x-acc">5</span><span lang="x-acc">Xui-ri, xqui bij chiquiwach:</span>
</div><div class="Paragraph"><span lang="x-acc">—N-ʼus taj we caka ʼano tzʼakat je qʼui i winak waral re i nimaʼij, mokxa que oc i winak chi chʼokowic —xe cha.</span>
</div></div><div class="scrSection"><div class="Section_Head"><span lang="x-acc">Jun ixok xu coj cunbal muy che u jolom i Jesus</span>
</div><div class="Paragraph"><span class="Verse_Number" lang="x-acc">6</span><span lang="x-acc">I Jesus ʼo pa aldéa Betánia ruʼ i rachoch i achi Simon, chi “Lepróso” ca bix che. </span><span class="Verse_Number" lang="x-acc">7</span><span lang="x-acc">Are ʼuri xtejeb jun ixok ruʼ, rucʼam jun chom laj baxo nojnak che acéite lic muy, lic pakal rajil</span><span class="scrFootnoteMarker"><a href="#Fb5f53dba-44ab-4280-8ef5-bd1e0bedd1db"></a></span><span class="Note_General_Paragraph" id="FB5F53DBA-44AB-4280-8EF5-BD1E0BEDD1DB" title="p"><span lang="x-acc">I baxo-le, ʼantal che abaj pacha sakchoʼ, “alabástro” u bi.</span>
</span><span lang="x-acc">. I Jesus ca tijin chi waʼim, are ʼuri i ixok xu jam bi i cunbal puwi i Jesus. </span><span class="Verse_Number" lang="x-acc">8</span><span lang="x-acc">I u tijoxelab, are xquil ile, xpe coywal.</span>
</div><div class="Paragraph"><span lang="x-acc">—¿Wuchac i ixok-le toʼ xoʼon cʼax che i cunbal muy? —xe cha chiquiwach—. </span><span class="Verse_Number" lang="x-acc">9</span><span lang="x-acc">We ta xu cʼayij, nim ni mer cu chap na che, cu tobej que i nibaʼib —xe cha.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Xu ta i Jesus wach quiqui bij y xu bij chique:</span>
</div><div class="Paragraph"><span lang="x-acc">—¿Wuchac queje qui bij ile chirij i ixok-le? I xoʼon ire-le chwe, lic ʼutz. </span><span class="Verse_Number" lang="x-acc">11</span><span lang="x-acc">I nibaʼib, queʼe ʼij sak je ʼo na iwuʼ; yin n-naj ta chic in ʼo iwuʼ. </span><span class="Verse_Number" lang="x-acc">12</span><span lang="x-acc">I ixok-i, are xu jam i cunbal muy che in chʼacul, ʼutz i xu ʼano, man xu cunaj bi in chʼacul re i mukbal-we. </span><span class="Verse_Number" lang="x-acc">13</span><span lang="x-acc">Katzij i quin bij chiwe, xa ipa ca paxsax wi i tzij re i ʼelsabal re i qui mac i winak xak ca tataj ni rason wach u ʼanom i ixok-i chwe. Queje coʼon ile ronojel u wach i jyub taʼaj, cʼunsabal re i ixok-i chi qui cʼux i winak —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Wach u cʼayixic i Jesus xoʼon i ma Júdas</span>
</div><div class="Paragraph"><span class="Verse_Number" lang="x-acc">14</span><span lang="x-acc">Teʼuri, jun chique i cablajuj u tijoxelab, i jun chi ma Júdas Iscarióte u bi, ire xa ʼe lapan cuʼ i ajwab sacerdóte. </span><span class="Verse_Number" lang="x-acc">15</span><span lang="x-acc">Xu bij chique:</span>
</div><div class="Paragraph"><span lang="x-acc">—¿Niʼpa i qui ya chwe we quin jach i ma Jesus piʼab? —xu bij chique.</span>
</div><div class="Paragraph"><span lang="x-acc">Ique xqui ya tréinta sak pwak che. </span><span class="Verse_Number" lang="x-acc">16</span><span lang="x-acc">Are ʼuri i ma Júdas xu jek u tzucuxic wach i jachbal re i Jesus coʼon piquiʼab.</span>
</div></div><div class="scrSection"><div class="Section_Head"><span lang="x-acc">I qʼuisbal waʼim xu tij i Jesus cuʼ u tijoxelab</span>
</div><div class="Paragraph"><span class="Verse_Number" lang="x-acc">17</span><span lang="x-acc">Xcʼun i nabe ʼij re i nimaʼij chi ca tijaw i caxlanwa chi n-ti cunbal che. I u tijoxelab i Jesus xe tejeb ruʼ y xqui bij che:</span>
</div><div class="Paragraph"><span lang="x-acc">—¿Pa cawaj wi yet queʼe ka yijba wi i a waʼim re i nimaʼij páscua? —xe cha che.</span>
</div><div class="Paragraph"><span class="Verse_Number" lang="x-acc">18</span><span lang="x-acc">—Jix pa tinimit —xu bij chique—. Jix ruʼ jun achi ʼo chila y queje iri chi bij che: “Xu bij li ka tijonel: Ya cu rik i ʼor chwij re in camic, cu bij. Chawachoch yet caka ʼan wi ka waʼim re i nimaʼij páscua, yin cuʼ in tijoxelab, cu bij.” Queje ile chix chok che —xu bij chique.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I u tijoxelab xqui ʼano pacha i xbix chique. Xe ʼe chu yijbaxic i waʼim re i nimaʼij.</span>
</div><div class="Paragraph"><span class="Verse_Number" lang="x-acc">20</span><span lang="x-acc">Are xoc aʼab, i Jesus ʼo cuʼ i cablajuj u tijoxelab chi mexa. </span><span class="Verse_Number" lang="x-acc">21</span><span lang="x-acc">Are que tijin chi waʼim, xu bij chique:</span>
</div><div class="Paragraph"><span lang="x-acc">—Katzij i quin bij chiwe, ʼo jun chiwe yix quin u jach na piquiʼab i je aj chʼoʼoj chwij —xu bij.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Ique, are xqui ta, lic xe oc chi bis. Chiqui jujunal xe oc chu tzʼonoxic che:</span>
</div><div class="Paragraph"><span lang="x-acc">—Kajwal, ¿mokxa yin? —xqui bij che.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Ire xu bij:</span>
</div><div class="Paragraph"><span lang="x-acc">—Pachin cu mu u wa pa lak wuʼ yin, are ni ire ʼuri quin jachaw na. </span><span class="Verse_Number" lang="x-acc">24</span><span lang="x-acc">Katzij, yin chi in Achi aj chicaj, quin camsax na, pacha tzʼibtal can chupam u wuj i Dios, xui-ri toʼwach i achi chi quin jachaw na piquiʼab i aj chʼoʼoj chwij. Mas ʼutz queʼel che i achi-le ma ta xalaxic —xu bij chique.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Teʼuri xchʼaw i ma Júdas, chi ca jachaw ni Jesus:</span>
</div><div class="Paragraph"><span lang="x-acc">—Tijonel, ¿xataba yin quin ʼanaw ile? —xu bij.</span>
</div><div class="Paragraph"><span lang="x-acc">I Jesus xu bij che:</span>
</div><div class="Paragraph"><span lang="x-acc">—Ruʼ a chiʼ xa bij —coʼono.</span>
</div><div class="Paragraph"><span class="Verse_Number" lang="x-acc">26</span><span lang="x-acc">Are que tijin chi waʼim, i Jesus xu chap jun caxlanwa, xu tioxij che i Dios, teʼuri xu piro. Xu ya chique u tijoxelab, y xu bij chique:</span>
</div><div class="Paragraph"><span lang="x-acc">—Chi tija, are iri are in chʼacul.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Teʼuri xu chap jun tuʼbal víno, xu tioxij che i Dios, y xu ya chique.</span>
</div><div class="Paragraph"><span lang="x-acc">—Chi tuʼu yix iri, iwonojel —xu bij chique—. </span><span class="Verse_Number" lang="x-acc">28</span><span lang="x-acc">Are iri are in quiqʼuel chi ca yijbaw ni trat cʼacʼ ruʼ i Dios. Ca turuw na, sachsabal re i qui mac uqʼuial winak. </span><span class="Verse_Number" lang="x-acc">29</span><span lang="x-acc">Katzij quin bij chiwe, n-quin tuʼ ta chic u waʼal úva, cʼa cu rik ni ʼij quin tuʼ julaj chic junam iwuʼ yix, pa cu ʼat wi tzij in Kajaw —xu bij chique.</span>
</div><div class="Paragraph"><span class="Verse_Number" lang="x-acc">30</span><span lang="x-acc">Teʼuri xqui bixaj jun bix, cojbal re u ʼij i Dios; are xe utzinic, xe ʼe chuwi jyub Olívos.</span>
</div></div><div class="scrSection"><div class="Section_Head"><span lang="x-acc">I Jesus xu bij che i ma Pédro chi cruwaj ni u wach</span>
</div><div class="Paragraph"><span class="Verse_Number" lang="x-acc">31</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Woʼor chaʼab, iwonojel yix quin iwoʼtaj na canok. Wetaʼam queje ile queʼelok, man queje iri u bim can i Dios chupam u wuj: “Quin ya na, chi ca camsax ni aj yuʼul chij,” xu bij, “teʼuri i chij que jacher bic.” Queje ile tzʼibtal canok. </span><span class="Verse_Number" lang="x-acc">32</span><span lang="x-acc">Xui-ri, are in walijnak chic che i camic, quin nabeaj na chiwach pa Galiléa —xu bij chique.</span>
</div><div class="Paragraph"><span class="Verse_Number" lang="x-acc">33</span><span lang="x-acc">Are ʼuri xu bij i ma Pédro:</span>
</div><div class="Paragraph"><span lang="x-acc">—We conojel ʼis cat coʼtaj canok, yin lic n-cat woʼtaj taj —xu bij.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Katzij i quin bij chawe, che i aʼab-i, are maja ca chʼaw i acʼ re u sakirbal, oxmul ca bij na, chi n-awetaʼam ta in wach —coʼono.</span>
</div><div class="Paragraph"><span class="Verse_Number" lang="x-acc">35</span><span lang="x-acc">—Yin lic n-cat wuwaj taj —xu bij i ma Pédro— n-ta coʼono we junam awuʼ coj camsaxic.</span>
</div><div class="Paragraph"><span lang="x-acc">Xak queje ile xqui bij conojel i u tijoxelab.</span>
</div></div><div class="scrSection"><div class="Section_Head"><span lang="x-acc">Wach u tzʼonoxic xoʼon i Jesus pa Getsemani</span>
</div><div class="Paragraph"><span class="Verse_Number" lang="x-acc">36</span><span lang="x-acc">Teʼuri xe ʼe chic che jun lugar, Getsemani u bi. I Jesus xu bij chique u tijoxelab:</span>
</div><div class="Paragraph"><span lang="x-acc">—Chix cul na can chi, tzʼakat quin ʼe na yin jela chu tzʼonoxic che i Dios —xu bij.</span>
</div><div class="Paragraph"><span class="Verse_Number" lang="x-acc">37</span><span lang="x-acc">Teʼuri xe u cʼam bi i ma Pédro, xak i queb u cʼojol i mam Zebedéo ruʼ, y xpe jun nim laj bis, jun nim laj cʼax pu cʼux. </span><span class="Verse_Number" lang="x-acc">38</span><span lang="x-acc">Xu bij chique:</span>
</div><div class="Paragraph"><span lang="x-acc">—I bis ʼo pa wanima, quin cam rumal, quin na yin. Chix canaj yix waral y chix cʼascʼatok —xu bij chique.</span>
</div><div class="Paragraph"><span class="Verse_Number" lang="x-acc">39</span><span lang="x-acc">I Jesus xa ʼe chupan jubiʼ, xu jupij rib pulew, y xoc chu tzʼonoxic che i Dios:</span>
</div><div class="Paragraph"><span lang="x-acc">—Ta, cwaj yin, we ta ʼo módo, cawesaj i cʼax ʼo chinwach. Xui-ri, ma ya chwe pacha i toʼ cwaj yin; are, cha ʼana pacha i cawaj yet —xu bij.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Teʼuri xtzalij chic cuʼ i u tijoxelab; xe u rika que waric. Xu ʼijla i ma Pédro:</span>
</div><div class="Paragraph"><span lang="x-acc">—¿N-xi chʼij ta bari xix cʼascʼat jun ʼor wuʼ? —xu bij—. </span><span class="Verse_Number" lang="x-acc">41</span><span lang="x-acc">Chix cʼascʼat na, y chi tzʼonoj che i Dios man n-quix tzak ta chupam i mac. Katzij, yix piwanima quiwaj quix cʼascʼatic, xui-ri i chʼacul n-tu choʼab —xu bij.</span>
</div><div class="Paragraph"><span class="Verse_Number" lang="x-acc">42</span><span lang="x-acc">Are ʼuri xtzalij chic ucamul chu tzʼonoxic che i Dios. Xu bij:</span>
</div><div class="Paragraph"><span lang="x-acc">—Ta, we n-ʼus taj chi quelsax ni cʼax chi ʼo chinwach, we lic ʼo ni u chac quin chʼijo, ʼutz ʼuri ca ʼani chwe pacha i cawaj yet —xu bij.</span>
</div><div class="Paragraph"><span class="Verse_Number" lang="x-acc">43</span><span lang="x-acc">Are xtzalij chalok, xe ʼe u rika tan chic u tijoxelab que war tan chic; i qui baʼwach ique lic waram craj. </span><span class="Verse_Number" lang="x-acc">44</span><span lang="x-acc">Ire xe u canaj canok, y xa ʼe chic; are uroxmul xa ʼe chu tzʼonoxic che i Dios, xak jun chi tzij xu bij chic che. </span><span class="Verse_Number" lang="x-acc">45</span><span lang="x-acc">Teʼuri xa ʼe chic chila cuʼ u tijoxelab.</span>
</div><div class="Paragraph"><span lang="x-acc">—Bay, chix warok; chix uxlanok —xu bij chique—. Ya xu rik i ʼor chi yin, chi in Achi aj Chicaj, quin jachtaj na piquiʼab i ajmaquib. </span><span class="Verse_Number" lang="x-acc">46</span><span lang="x-acc">Chix walijok. Joʼ. Ya xcʼun ire chi quin jachaw na piquiʼab i aj chʼoʼoj chwij —xu bij chique.</span>
</div></div><div class="scrSection"><div class="Section_Head"><span lang="x-acc">Wach u chapic i Jesus xqui ʼano</span>
</div><div class="Paragraph"><span class="Verse_Number" lang="x-acc">47</span><span lang="x-acc">I Jesus cʼa ca tijin chi tzij are xupon i ma Júdas, chi jun chique i cablajuj u tijoxelab. Ire je rucʼam li uqʼuial winak; ʼo i cucʼam chʼichʼ, ʼo i cucʼam cheʼ. Ique je taktal li cumal i ajwab sacerdóte xak i nimak tak mamʼib que i aj Israel. </span><span class="Verse_Number" lang="x-acc">48</span><span lang="x-acc">I ma Júdas, chi aj jachanel re i Jesus, u bim can chique wach i séña coʼon chique, cʼutbal re i Jesus: “Are i jun chi quin tzʼubaj, are ile,” u bim chique. “Chi chapa ʼuri,” u bim can chique.</span>
</div><div class="Paragraph"><span class="Verse_Number" lang="x-acc">49</span><span lang="x-acc">I ma Júdas, are xuponic, xtejeb pan ruʼ i Jesus.</span>
</div><div class="Paragraph"><span lang="x-acc">—Naʼab, in Tijonel —xu bij che. Y xa ʼe u tzʼubaj.</span>
</div><div class="Paragraph"><span class="Verse_Number" lang="x-acc">50</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Achi, ¿Wach cawaj chwe? —xu bij.</span>
</div><div class="Paragraph"><span lang="x-acc">Are ʼuri i juban xe tejeb ruʼ i Jesus y xqui chapo; lic co i u chapic xqui ʼano.</span>
</div><div class="Paragraph"><span class="Verse_Number" lang="x-acc">51</span><span lang="x-acc">Are ʼuri, jun chique i rachiʼil i Jesus xresaj li u chʼichʼ y xu cʼatzij u xiquin i aj takon re i ʼatz laj sacerdóte. </span><span class="Verse_Number" lang="x-acc">52</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Cha cʼolo a chʼichʼ pa rachoch, man niʼpa i que ʼanaw chʼoʼoj ruʼ chʼichʼ, xak ruʼ chʼichʼ que camsax wi —xu bij che—. </span><span class="Verse_Number" lang="x-acc">53</span><span lang="x-acc">¿N-awetaʼam ta bari, chi we ta cwaj yin, quin tzʼonoj che in Kajaw y cu tak li uqʼuial ángel chin toʼic? ¡Mas ne chuwach i seténta mil que u tak neli-ri wuʼ! </span><span class="Verse_Number" lang="x-acc">54</span><span lang="x-acc">Xui-ri, we ta quin ʼan yin ile, n-queʼel ta ʼuri pacha tzʼibtal can chupam u wuj i Dios. Lic ʼo ni u chac queʼel na pacha i tzʼibtal canok —xu bij che.</span>
</div><div class="Paragraph"><span class="Verse_Number" lang="x-acc">55</span><span lang="x-acc">Teʼuri xu bij chique i winak:</span>
</div><div class="Paragraph"><span lang="x-acc">—¿Wuchac xix cʼun yix ruʼ i chʼichʼ xak ruʼ i cheʼ, qui cʼambej bi we, pacha qui ʼan che jun iliʼom? Yin ʼij ʼij in cul chixol yix pa rachoch i Dios, quin tijin chu cʼutic chique i winak, y n-xin i chap taj. </span><span class="Verse_Number" lang="x-acc">56</span><span lang="x-acc">Xui-ri, ʼo ni u chac ca ʼani iri chwe, pacha qui tzʼibam can i ajbil u tzij i Dios ujer —xu bij chique.</span>
</div><div class="Paragraph"><span lang="x-acc">Teʼuri, niʼpa i u tijoxelab i Jesus xqui canaj canok y xe ʼanmajic.</span>
</div></div><div class="scrSection"><div class="Section_Head"><span lang="x-acc">Wach i cʼax xu tij i Jesus piquiʼab i nucʼbal tʼisbal</span>
</div><div class="Paragraph"><span class="Verse_Number" lang="x-acc">57</span><span lang="x-acc">Niʼpa i qui chapom i Jesus, xqui cʼam bi che i rachoch i mam Caifas, chi ʼatz laj sacerdóte. Chila qui molom wi quib i je tijonel re i ʼatbal tzij xak i nimak tak mamʼib. </span><span class="Verse_Number" lang="x-acc">58</span><span lang="x-acc">I ma Pédro, toʼ chi naj xterej bi chiquij, cʼa xupon chuwaja re i rachoch i mam Caifas. Xoc bi chuwaja, chila xcubi wi cuʼ i policía, cu takejbej-re wach ca ʼani che i Jesus.</span>
</div><div class="Paragraph"><span class="Verse_Number" lang="x-acc">59</span><span lang="x-acc">I cajʼatzil i sacerdóte, xak i nimak tak mamʼib, xak ronojel i nucʼbal tʼisbal, ʼis xqui tzucuj u mac i Jesus. Cacaj ique quiqui coj u mac chuwach i ʼatbal tzij, tupu n-katzij taj, xa camsabel-re cacaj ique. </span><span class="Verse_Number" lang="x-acc">60</span><span lang="x-acc">Lic n-ta jun u mac xqui rik chirij, tupu je qʼui xe cʼunic y xqui bij mentir chirij. Pa qʼuisbal-re, xe upon chic queb testígo chi xa mentir quiqui bij. </span><span class="Verse_Number" lang="x-acc">61</span><span lang="x-acc">Xqui bij ique:</span>
</div><div class="Paragraph"><span lang="x-acc">—I achi-ri xu bij: “Yin quin tiqui chu wulijsaxic i rachoch i Dios, teʼuri che oxib ʼij quin walijsaj wi chic,” xu bij —xe cha.</span>
</div><div class="Paragraph"><span class="Verse_Number" lang="x-acc">62</span><span lang="x-acc">Are ʼuri i ʼatz laj sacerdóte xwalijic, y xu bij che i Jesus:</span>
</div><div class="Paragraph"><span lang="x-acc">—Yet, ¿lic n-ca laʼ tu wach chique? ¿Wach usucʼ ile quiqui bij chawij? —xu bij.</span>
</div><div class="Paragraph"><span class="Verse_Number" lang="x-acc">63</span><span lang="x-acc">I Jesus lic n-xchʼaw taj. Are ʼuri i ʼatz laj sacerdóte xu bij:</span>
</div><div class="Paragraph"><span lang="x-acc">—Yin, chuwach i Dios cʼaslic, quin ya chakul: cha bij i sak laj tzij chake; cha bij ʼuri we yet at Crísto</span><span class="scrFootnoteMarker"><a href="#Ffad73a51-9103-47d8-83ce-5f6914985c7c"></a></span><span class="Note_General_Paragraph" id="FFAD73A51-9103-47D8-83CE-5F6914985C7C" title="q"><span lang="x-acc">Are i queʼel pa ka chʼawbal yoj: i Tolke chi at koyʼem.</span>
</span><span lang="x-acc">, chi u Cʼojol i Dios —xu bij che.</span>
</div><div class="Paragraph"><span class="Verse_Number" lang="x-acc">64</span><span lang="x-acc">I Jesus xu bij:</span>
</div><div class="Paragraph"><span lang="x-acc">—Katzij i xa bij. Xak quin iwil ni yin chi in Achi aj Chicaj, in cul na pu wikabim i Dios chi ʼatz u choʼab; xak quin iwil na quin cʼun chali pa sutzʼ chicaj —xu bij chique.</span>
</div><div class="Paragraph"><span class="Verse_Number" lang="x-acc">65</span><span lang="x-acc">Are ʼuri i ʼatz laj sacerdóte xu rakchʼij u ʼuʼ, cʼutbal-re i roywal. Xu bij:</span>
</div><div class="Paragraph"><span lang="x-acc">—¡Tzel cu ta i Dios ile! ¡Ya n-ta chic u chac we ʼo juban chic col qui bij u mac! Ya xi ta yix waral wach i itzel tzij xu bij. </span><span class="Verse_Number" lang="x-acc">66</span><span lang="x-acc">¿Wach qui chʼob yix che ile? —xu bij chique i rachiʼil.</span>
</div><div class="Paragraph"><span lang="x-acc">I juban je ʼo ruʼ xqui bij:</span>
</div><div class="Paragraph"><span lang="x-acc">—Ire lic ʼo u mac; cu maj che chi ca camsaxic —xe cha.</span>
</div><div class="Paragraph"><span class="Verse_Number" lang="x-acc">67</span><span lang="x-acc">Are ʼuri xqui chubaj qui cʼaxaj chu palaj y xqui chʼayo. ʼO juban chic xqui chʼay chu palaj </span><span class="Verse_Number" lang="x-acc">68</span><span lang="x-acc">y xqui bij che:</span>
</div><div class="Paragraph"><span lang="x-acc">—Yet chi at Crísto, cha bij ʼu chake pachin xat chʼayawic —xe cha che.</span>
</div></div><div class="scrSection"><div class="Section_Head"><span lang="x-acc">I ma Pédro xruwaj u wach i Jesus</span>
</div><div class="Paragraph"><span class="Verse_Number" lang="x-acc">69</span><span lang="x-acc">Tzʼakat are xqui ʼan ile, i ma Pédro cul chuwaja. Are ʼuri, xupon jun ali, aj chac pa rachoch i cajʼatzil i sacerdóte; xu bij che:</span>
</div><div class="Paragraph"><span lang="x-acc">—Xak yet at rachiʼil i ma Jesus aj Galiléa —xu bij.</span>
</div><div class="Paragraph"><span class="Verse_Number" lang="x-acc">70</span><span lang="x-acc">Xui-ri, i ma Pédro xruwaj u wach chiquiwach conojel:</span>
</div><div class="Paragraph"><span lang="x-acc">—N-wetaʼam ti yin wach i ca bij —xu bij che i ali.</span>
</div><div class="Paragraph"><span class="Verse_Number" lang="x-acc">71</span><span lang="x-acc">I ma Pédro ya ca ʼec, ʼo chic che uchibe. Are ʼuri xa ʼiltaj chic rumal jun chic. Xu bij ʼuri chique i je ʼo chila:</span>
</div><div class="Paragraph"><span lang="x-acc">—I achi-le, rachiʼil i ma Jesus chi aj Nazaret —coʼono.</span>
</div><div class="Paragraph"><span class="Verse_Number" lang="x-acc">72</span><span lang="x-acc">I ma Pédro xu bij chic chi n-retaʼam tu wach. Xu cuxtaj u bi i Dios puwi u tzij y xu bij:</span>
</div><div class="Paragraph"><span lang="x-acc">—Lic n-wetaʼam tu wach i achi-le —xcha.</span>
</div><div class="Paragraph"><span class="Verse_Number" lang="x-acc">73</span><span lang="x-acc">Xoʼon chupan jubiʼ, niʼpa i je ʼo chila xe tejeb ruʼ y xqui bij:</span>
</div><div class="Paragraph"><span lang="x-acc">—Katzij, xak yet at cachiʼil ique. Ca ʼalijin che a chʼawbal —xqui bij che.</span>
</div><div class="Paragraph"><span class="Verse_Number" lang="x-acc">74</span><span lang="x-acc">Teʼuri i ma Pédro xu bij chique:</span>
</div><div class="Paragraph"><span lang="x-acc">—Chu ya ni tojpen i Dios pinwi, we n-katzij ti quin bij. Lic n-wetaʼam tu wach i achi-le —xu bij.</span>
</div><div class="Paragraph"><span lang="x-acc">Are ʼuri xchʼaw jun teren. </span><span class="Verse_Number" lang="x-acc">75</span><span lang="x-acc">Juntir xcʼun chu cʼux wach i bital che rumal i Jesus, man u bim che: “Are maja ca chʼaw i acʼ re u sakirbal, quin awuwaj na oxmul,” u bim i Jesus che. Teʼuri i ma Pédro xel chila, lic cʼax xu na u cʼux, lic xoʼ rumal.</span>
</div></div><div class="scrSection"><div class="Section_Head"><span lang="x-acc">Wach u jachic i Jesus puʼab i ma Piláto</span>
</div><div class="Paragraph"><span class="Chapter_Number" lang="x-acc">27</span><span class="Verse_Number" lang="x-acc">1</span><span lang="x-acc">Are xsakiric, i cajʼatzil i sacerdóte xak i nimak tak mamʼib que i aj Israel, ique xjunamtaj qui noʼoj wach u camsaxic i Jesus quiqui ʼano. </span><span class="Verse_Number" lang="x-acc">2</span><span lang="x-acc">Xqui xim i Jesus y xqui cʼam bi ruʼ i ma Piláto chi gobernador, y xqui jach puʼab.</span>
</div></div><div class="scrSection"><div class="Section_Head"><span lang="x-acc">Wach u camic i ma Júdas</span>
</div><div class="Paragraph"><span class="Verse_Number" lang="x-acc">3</span><span lang="x-acc">I ma Júdas, chi cʼayiwnak i Jesus, are xrilo chi ca camsax na, lic xbison che wach u ʼanom. Are ʼuri xa ʼe u tzalij chic i tréinta sak pwak chique i cajʼatzil i sacerdóte, tak i nimak tak mamʼib. </span><span class="Verse_Number" lang="x-acc">4</span><span lang="x-acc">Xu bij chique:</span>
</div><div class="Paragraph"><span lang="x-acc">—Lic in macun-nak; in jachom jun achi che i camic chi n-tu mac —xu bij.</span>
</div><div class="Paragraph"><span lang="x-acc">Ique xqui laʼ u wach che:</span>
</div><div class="Paragraph"><span lang="x-acc">—¿Bi ke-yoj che? —xe cha—. ¡Lic awe yet pa wach wi ile! —xe cha che.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Teʼuri i ma Júdas xu jopij i sak pwak pa rachoch i Dios y xel bic. Are ʼuri xa ʼe u jitzʼaj rib.</span>
</div><div class="Paragraph"><span class="Verse_Number" lang="x-acc">6</span><span lang="x-acc">I cajʼatzil i sacerdóte xqui mol i mer y xqui bij:</span>
</div><div class="Paragraph"><span lang="x-acc">—I mer-i, n-ʼus taj caka ya ruʼ i re i Dios; i ʼatbal tzij re i mam Moises n-cu ya taj, man i mer-i are i rajil u quiqʼuel jun winak —xqui bij.</span>
</div><div class="Paragraph"><span class="Verse_Number" lang="x-acc">7</span><span lang="x-acc">Teʼuri xjunamtaj qui noʼoj quiqui loʼ jun ulew re i qui camposant niʼpa i je aj naj que cam pa Jerusalen. I ulew chi xqui loʼo, xa are pa ca ʼan wi boj ujer; “Ulew re ʼAnbal Boj” u bi. </span><span class="Verse_Number" lang="x-acc">8</span><span lang="x-acc">Xui-ri, xqui jalwachij u bi i ulew; “Ulew Quicʼ” xqui bij che, y cʼa are ʼo wi woʼor. </span><span class="Verse_Number" lang="x-acc">9</span><span lang="x-acc">Queje ile xeʼelok pacha u bim can i mam Jeremías, chi ajbil u tzij i Dios ujer. Ire u bim canok: “Xqui cʼam bi i tréinta sak pwak chi are i rajil bital che cumal i aj Israel; </span><span class="Verse_Number" lang="x-acc">10</span><span lang="x-acc">y ruʼ i mer-le xqui loʼ i ulew pa ca ʼan wi boj ujer. Xeʼelok pacha u bim can i Kajwal chwe.” Queje ile tzʼibtal canok.</span>
</div></div><div class="scrSection"><div class="Section_Head"><span lang="x-acc">I u tzʼonbal i ma Piláto che i Jesus</span>
</div><div class="Paragraph"><span class="Verse_Number" lang="x-acc">11</span><span lang="x-acc">I Jesus xcʼam bi chuwach i gobernador. Ire xu tzʼonoj che i Jesus:</span>
</div><div class="Paragraph"><span lang="x-acc">—¿Yet at ʼatol tzij que i aj Israel winak? —coʼono.</span>
</div><div class="Paragraph"><span lang="x-acc">I Jesus xu bij:</span>
</div><div class="Paragraph"><span lang="x-acc">—Are ile, pacha i xa bij yet —coʼono.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Xui-ri, are xocsax u mac cumal i ajwab sacerdóte, xak i nimak tak mamʼib, i Jesus n-ta xu bij. </span><span class="Verse_Number" lang="x-acc">13</span><span lang="x-acc">Are ʼuri i ma Piláto xu bij che i Jesus:</span>
</div><div class="Paragraph"><span lang="x-acc">—¿N-ca ta ta-bari wach tak quiqui bij chawij? —coʼono.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Xui-ri, i Jesus xak n-ta xu bij. Are ʼuri, i gobernador lic xu bisoj.</span>
</div></div><div class="scrSection"><div class="Section_Head"><span lang="x-acc">I winak lic xqui tzʼonoj u camsaxic i Jesus</span>
</div><div class="Paragraph"><span class="Verse_Number" lang="x-acc">15</span><span lang="x-acc">Junab chi junab, are ʼo i nimaʼij páscua, i gobernador ʼo puʼab croʼtaj jun prex, pachique quiqui cha i winak. </span><span class="Verse_Number" lang="x-acc">16</span><span lang="x-acc">ʼO jun prex, ma Barabas u bi, ire lic ʼetamam u mac cumal conojel i winak. </span><span class="Verse_Number" lang="x-acc">17</span><span lang="x-acc">Are je moltajnak chic i winak, i ma Piláto xu tzʼonoj chique:</span>
</div><div class="Paragraph"><span lang="x-acc">—¿Pachique quiwaj yix cwoʼtaj bi chiwe? ¿Quiwaj i ma Barabas? ¿O quiwaj i ma Jesus chi “Crísto” ca bix che? —xu bij chique.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Ire retaʼam chic chi xa tzel quiquil i Jesus; xa rumal ne ile qui cʼamom lo ruʼ.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I ma Piláto, are cul pu qʼuijibal, i rixokil xu tak li u bixquil ruʼ; xu bij che: “Ma min awib che u camsaxic i achi-le, man ire n-tu mac. Yin chaʼab xin ʼan jun achicʼ lic xibinʼib rumal ni ire-le y quin cʼachir rumal.” (Queje ile xbix che.)</span>
</div><div class="Paragraph"><span class="Verse_Number" lang="x-acc">20</span><span lang="x-acc">Xui-ri i cajʼatzil i sacerdóte, xak i nimak tak mamʼib, xe qui tun i winak chi quiqui tzʼonoj i roʼtaxic i ma Barabas, xak quiqui tzʼonoj u camsaxic i Jesus. Queje i qui tunic ile xqui ʼano. </span><span class="Verse_Number" lang="x-acc">21</span><span lang="x-acc">I gobernador xu tzʼonoj chic chique i winak:</span>
</div><div class="Paragraph"><span lang="x-acc">—¿Pachique chique i je queb quiwaj yix quin tak nubi roʼtaxic? —xu bij.</span>
</div><div class="Paragraph"><span lang="x-acc">—A-Barabas —xe cha.</span>
</div><div class="Paragraph"><span class="Verse_Number" lang="x-acc">22</span><span lang="x-acc">I ma Piláto xu tzʼonoj chique:</span>
</div><div class="Paragraph"><span lang="x-acc">—¿Wach quin ʼan ʼuri che i Jesus-i chi “Cristo” ca bix che? —coʼono.</span>
</div><div class="Paragraph"><span lang="x-acc">Conojel xqui bij:</span>
</div><div class="Paragraph"><span lang="x-acc">—¡Cha camsaj chuwach cruz! —xe cha.</span>
</div><div class="Paragraph"><span class="Verse_Number" lang="x-acc">23</span><span lang="x-acc">—¿Wach u mac ʼuri u ʼanom? —coʼono.</span>
</div><div class="Paragraph"><span lang="x-acc">Ique xa xe siqʼuin tan chic; xqui bij:</span>
</div><div class="Paragraph"><span lang="x-acc">—¡Cha camsaj chuwach cruz! —xe cha.</span>
</div><div class="Paragraph"><span class="Verse_Number" lang="x-acc">24</span><span lang="x-acc">Xril i ma Piláto ʼuri chi n-tu chac cu tzʼonoj mas tzij chique. Ique toʼ chʼokowic quiqui ʼano. Rumal-i ire xresaj rib chupam; xu tak u cʼamic jun palangan ya, y xu chʼaj u ʼab chiquiwach. Xu bij chique:</span>
</div><div class="Paragraph"><span lang="x-acc">—N-in mac ti yin we qui camsaj i achi-ri chi n-tu mac. Chiwach yix ʼo wi wach qui ʼan che —xu bij chique.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Conojel i winak xqui laʼ u wach che:</span>
</div><div class="Paragraph"><span lang="x-acc">—¡Pakawi yoj ca pe wi i tojpen che u camic i achi-ri! ¡Xak piquiwi i kacʼal! —xqui bij.</span>
</div><div class="Paragraph"><span class="Verse_Number" lang="x-acc">26</span><span lang="x-acc">Are ʼuri i ma Piláto xroʼtaj bi a-Barabas; teʼuri xu tak u yaʼic u loʼxic i Jesus y xu jach bi piquiʼab i que camsaw chuwach cruz.</span>
</div></div><div class="scrSection"><div class="Section_Head"><span lang="x-acc">Wach u yoʼyaxic i Jesus xqui ʼan i soldádo</span>
</div><div class="Paragraph"><span class="Verse_Number" lang="x-acc">27</span><span lang="x-acc">Teʼuri i u soldádo i gobernador xqui cʼam bi i Jesus pa palácio. Chila conojel i cachiʼil xqui mol quib chirij chuwach. </span><span class="Verse_Number" lang="x-acc">28</span><span lang="x-acc">Xquesaj u ʼuʼ y xqui coj jun chom laj u ʼuʼ cak. </span><span class="Verse_Number" lang="x-acc">29</span><span lang="x-acc">Teʼuri xqui coj jun sotosic qʼuix che u jolom, y xqui ya jun cheʼ puʼab wikabim. Teʼuri xe xuqui chuwach, y xe oc chu yoʼyaxic; xqui bij:</span>
</div><div class="Paragraph"><span lang="x-acc">—¡Naj u ʼij i ʼatol tzij que i aj Israel! —xqui bij.</span>
</div><div class="Paragraph"><span class="Verse_Number" lang="x-acc">30</span><span lang="x-acc">Xqui chubaj qui cʼaxaj chirij, xak xqui maj i cheʼ che, chi qui yom puʼab, y xqui chʼay u jolom ruʼ. </span><span class="Verse_Number" lang="x-acc">31</span><span lang="x-acc">Are xe utzin chu yoʼyaxic, xquesaj i cʼul cak chi qui cojom che, y xqui coj chic i u ʼuʼ ire. Teʼuri xqui cʼam bic, xe ʼe chu camsaxic chuwach cruz.</span>
</div></div><div class="scrSection"><div class="Section_Head"><span lang="x-acc">Wach u ripic i Jesus chuwach cruz</span>
</div><div class="Paragraph"><span class="Verse_Number" lang="x-acc">32</span><span lang="x-acc">Are que tijin chi be, xqui cʼulaj jun achi aj Ciréne, chi ma Simon u bi. Xqui ʼan pen che, xu cʼam bi u cruz i Jesus. </span><span class="Verse_Number" lang="x-acc">33</span><span lang="x-acc">Queje ile xe upon che jun jyub, Gólgota u bi; i usucʼ i tzij-le queʼelok: “jyub pacha u jolom anma.” </span><span class="Verse_Number" lang="x-acc">34</span><span lang="x-acc">Are xe upon chila, xqui sujuj jubiʼ víno che i Jesus, chi ʼo cunbal cʼa che, tobal na re u cʼaxcʼol. I Jesus, are xu naʼo, n-xraj taj.</span>
</div><div class="Paragraph"><span class="Verse_Number" lang="x-acc">35</span><span lang="x-acc">Are qui ripom chic chuwach i cruz, i soldádo xe oc chi saquinic chirij u ʼuʼ i Jesus, ʼilbal-re pachin ca chʼacaw bi chique. Xeʼel ʼuri pacha u bim can i ajbil u tzij i Dios ujer. Xu bij ire: “Xqui jach na in ʼuʼ chiquiwach; xe saquin chirij in ʼuʼ, pachin ca chʼacaw nubic.” Queje ile u tzʼibam canok. </span><span class="Verse_Number" lang="x-acc">36</span><span lang="x-acc">Teʼuri xe cubi chila chu chajixic, tzʼakat ca camic. </span><span class="Verse_Number" lang="x-acc">37</span><span lang="x-acc">Puwi ʼan i cruz xqui tzʼibaj juban tzij, ʼalijinsabal-re wach u mac. Cu bij i tzʼib: “Are iri, are i Jesus, chi ʼatol tzij que i aj Israel winak,” coʼono.</span>
</div><div class="Paragraph"><span class="Verse_Number" lang="x-acc">38</span><span lang="x-acc">Xak je ʼo queb iliʼomab xe qui rip chuwach qui cruz, junam ruʼ i Jesus. Jun xqʼuiji pu wikabim, y jun pu moxim. </span><span class="Verse_Number" lang="x-acc">39</span><span lang="x-acc">Niʼpa i que icʼaw chila, xqui yoʼya. Quiqui sutsa qui jolom </span><span class="Verse_Number" lang="x-acc">40</span><span lang="x-acc">y quiqui bij:</span>
</div><div class="Paragraph"><span lang="x-acc">—Yet a bim na chi ca wulijsaj ni rachoch i Dios, y ca yac chic churox ʼij. ¡Bay, cha to ʼuri awib! We yet at u Cʼojol i Dios, cha kajsaj li awib chuwach i cruz —xe cha.</span>
</div><div class="Paragraph"><span class="Verse_Number" lang="x-acc">41</span><span lang="x-acc">Xak queje xqui ʼan i ajwab sacerdóte, xak i tijonel re i ʼatbal tzij, xak queje i aj Fariséo, xak i nimak tak mamʼib, lic xqui yoʼya na. Ique xqui bij chiquiwach:</span>
</div><div class="Paragraph"><span class="Verse_Number" lang="x-acc">42</span><span lang="x-acc">—Ire-le je qʼui xe u to na, xui-ri n-ca tiqui ta chu toʼic rib. Ire, we lic are i ka ʼatol tzij yoj chi oj aj Israel, cha kaj lo ʼuri chuwach i cruz, teʼuri caka coj na. </span><span class="Verse_Number" lang="x-acc">43</span><span lang="x-acc">Ire u cubam u cʼux che i Dios, xak u bim chi ire u Cʼojol i Dios; bay, i Dios ʼut chu to na we cʼax cu naʼo —xe cha.</span>
</div><div class="Paragraph"><span class="Verse_Number" lang="x-acc">44</span><span lang="x-acc">Xak i iliʼomab chi je riptal ruʼ ire, xak ique quiqui yoʼya panok.</span>
</div></div><div class="scrSection"><div class="Section_Head"><span lang="x-acc">Wach u camic i Jesus</span>
</div><div class="Paragraph"><span class="Verse_Number" lang="x-acc">45</span><span lang="x-acc">Are tiqʼuil ʼij, xoʼon ʼekum ronojel u wach i jyub taʼaj; queje xoʼon ile cʼa a las tres re u kajbal ʼij. </span><span class="Verse_Number" lang="x-acc">46</span><span lang="x-acc">Are ʼuri, co xchʼaw i Jesus, xu bij:</span>
</div><div class="Paragraph"><span lang="x-acc">—Eli, Eli, ¿láma sabactáni? —xu bij.</span>
</div><div class="Paragraph"><span lang="x-acc">I usucʼ i tzij-i queʼelok: Wajwal Dios, Wajwal Dios, ¿wuchac in awoʼtam canok? Queje usucʼ u tzij ile.</span>
</div><div class="Paragraph"><span class="Verse_Number" lang="x-acc">47</span><span lang="x-acc">Je ʼo jujun chila xqui ta; ique xqui bij:</span>
</div><div class="Paragraph"><span lang="x-acc">—I achi-le cu siqʼuij i ujer ajbil u tzij i Dios, mam Elías —xe cha.</span>
</div><div class="Paragraph"><span class="Verse_Number" lang="x-acc">48</span><span lang="x-acc">Juntir, ʼo jun chique xa ʼe paʼanem, xu mu jun espónja chupam juban víno chʼam. Teʼuri xu chʼap tzam cheʼ y xu ya ʼan che, man cu tzʼub-bej re. </span><span class="Verse_Number" lang="x-acc">49</span><span lang="x-acc">I juban xqui bij:</span>
</div><div class="Paragraph"><span lang="x-acc">—Chawoyʼej na, we kas ca cʼun i mam Elías chu toʼic —xe cha che.</span>
</div><div class="Paragraph"><span class="Verse_Number" lang="x-acc">50</span><span lang="x-acc">Teʼuri i Jesus xsiqʼuin julaj chic y xel u cʼux.</span>
</div><div class="Paragraph"><span class="Verse_Number" lang="x-acc">51</span><span lang="x-acc">Are ʼuri i nim laj cortin pim, pa rachoch i Dios, xel pa nicʼaj, xmajan li pujaʼ, cʼa pulew. I ulew lic xa sicsatic; i tak i abaj xpax u pam. </span><span class="Verse_Number" lang="x-acc">52</span><span lang="x-acc">Niʼpa i qui mukbal i camnak xe jaktaj na; je qʼui i creyent je camnak xe walij na. </span><span class="Verse_Number" lang="x-acc">53</span><span lang="x-acc">Xe ʼel ʼuri chi sak; y chirijil nu walijic i Jesus, xe oc pa tinimit Jerusalen. Chila xe ʼiltaj wi cumal uqʼuial winak.</span>
</div><div class="Paragraph"><span class="Verse_Number" lang="x-acc">54</span><span lang="x-acc">ʼO jun capitan que tijin chu chajixic i Jesus cuʼ u soldádo. Are xqui na i ucabrakan, xak xquil niʼpa i ʼanic-le, lic xqui xij quib. Xqui bij:</span>
</div><div class="Paragraph"><span lang="x-acc">—Katzij i achi-ri, lic are u Cʼojol i Dios —xqui bij.</span>
</div><div class="Paragraph"><span class="Verse_Number" lang="x-acc">55</span><span lang="x-acc">Je ʼo uqʼuial ixokib que taken li cʼa naj chi je terejnak chirij i Jesus. Je terejnak li chirij, quiqui tobej na re; cʼa pa Galiléa je terejnak lok. </span><span class="Verse_Number" lang="x-acc">56</span><span lang="x-acc">Chiquixol ique je ʼo i ati Mariy Magdaléna, xak i ati Mariy chi qui chuch i ma Jacóbo y ma Jose, xak i qui chuch i u cʼojol i mam Zebedéo.</span>
</div></div><div class="scrSection"><div class="Section_Head"><span lang="x-acc">Wach u mukic i Jesus</span>
</div><div class="Paragraph"><span class="Verse_Number" lang="x-acc">57</span><span lang="x-acc">Are xoc aʼab, xcʼun jun achi beyom aj Arimatéa, ma Jose u bi. I achi-le xak terejnak chirij u cʼutunic i Jesus. </span><span class="Verse_Number" lang="x-acc">58</span><span lang="x-acc">Xoc ire ruʼ i ma Piláto y xu tzʼonoj i u chʼacul i Jesus. I ma Piláto xu tak u jachic che. </span><span class="Verse_Number" lang="x-acc">59</span><span lang="x-acc">Teʼuri i ma Jose xu cʼam bic y xu pasij bi chupam jun sawan lic chʼam. </span><span class="Verse_Number" lang="x-acc">60</span><span lang="x-acc">Teʼuri xe u mina chupam jun pantion re ire; are jun jul chi cʼa te u takom u woric chupam jun péña. Xu tzʼapij can u chiʼ i jul ruʼ jun nim laj abaj, y xa ʼec. </span><span class="Verse_Number" lang="x-acc">61</span><span lang="x-acc">I ati Mariy Magdaléna, xak i ati Mariy jun, xe cubi can chila chuwach i jul.</span>
</div></div><div class="scrSection"><div class="Section_Head"><span lang="x-acc">Lic xqui ʼan pen n-ta quelʼaw u chʼacul i Jesus</span>
</div><div class="Paragraph"><span class="Verse_Number" lang="x-acc">62</span><span lang="x-acc">Are xa ʼani ile, are i ʼij chi yijbal na re i uxlambal ʼij. Chucab ʼij ʼuri, i ajwab sacerdóte, xak i aj Fariséo, xe ʼe ruʼ i ma Piláto </span><span class="Verse_Number" lang="x-acc">63</span><span lang="x-acc">y xqui bij che:</span>
</div><div class="Paragraph"><span lang="x-acc">—Nim laj winak, xcʼun chaka cʼux chi i achi aj tʼoronel-le u bim na chi ca cʼun sak chuwach churox ʼij. Queje ile u bim na are cʼa cʼaslic. </span><span class="Verse_Number" lang="x-acc">64</span><span lang="x-acc">Rumal-i cha taka u chajixic i jul pa muktal wi, cʼa churox ʼij. Mokxa que cʼun i u tijoxelab chaʼab, caquelʼaj bi u chʼacul, teʼuri quiqui bij chique i winak chi walijnak chic. We queje quiqui ʼan ni ique ile, i mentir-le mas nim na chuwach i-jun chi u bim can i achi. (Queje ile xqui bij che i ma Piláto.)</span>
</div><div class="Paragraph"><span class="Verse_Number" lang="x-acc">65</span><span lang="x-acc">Teʼuri ire xu bij chique:</span>
</div><div class="Paragraph"><span lang="x-acc">—Che i cʼama bi i soldádo; che i ya chila chu chajixic i jul. ʼUtz u chajixic chi ʼana che —xu bij chique.</span>
</div><div class="Paragraph"><span class="Verse_Number" lang="x-acc">66</span><span lang="x-acc">Ique xe ʼec, que ʼe qui yijba u chiʼ i jul man n-ta jun ca ʼe yinawok. I abaj chi ʼo che u chiʼ i jul, xqui coj cʼam chuwach, xqui nacʼ ixcab che tak u tzam. Queje xqui ʼan ile, ʼilbal-re we n-ta jun ca ʼe yinawok. Xak xe qui canaj can i soldádo chi je chajinel re u chiʼ i jul.</span>
</div></div><div class="scrSection"><div class="Section_Head"><span lang="x-acc">U walijic i Jesus che u camic</span>
</div><div class="Paragraph"><span class="Chapter_Number" lang="x-acc">28</span><span class="Verse_Number" lang="x-acc">1</span><span lang="x-acc">Are xicʼaw i ʼij re i uxlambal ʼij, are ya ca pe i u sakiric re i domíngo, are ʼuri i ati Mariy Magdaléna, xak i ati Mariy jun, xe ʼe chu rilic i jul. </span><span class="Verse_Number" lang="x-acc">2</span><span lang="x-acc">Are maja que uponic, xpe jun ucabrakan, man ʼo jun ángel re i Kajwal xkaj li chicaj, xresaj i abaj chu chiʼ i jul, y xcubi puwi. </span><span class="Verse_Number" lang="x-acc">3</span><span lang="x-acc">I u tzunbal ire ca walchʼinic pacha u rep ʼaʼ; i u ʼuʼ lic sak, sak. </span><span class="Verse_Number" lang="x-acc">4</span><span lang="x-acc">I soldádo, are xquil u wach, lic que sicsat rumal qui xibriquil, pacha laj xe cam rumal.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Are xe upon i ixokib, i ángel xu bij chique:</span>
</div><div class="Paragraph"><span lang="x-acc">—Mi xij iwib. Yin wetaʼam chi xix cʼun chu tzucuxic i Jesus chi xcamsax chuwach cruz. </span><span class="Verse_Number" lang="x-acc">6</span><span lang="x-acc">Ire n-ta waral; walijnak chubic pacha i u bim. Chix petok, chol iwila u qʼuijibal pa yatal wi canok. </span><span class="Verse_Number" lang="x-acc">7</span><span lang="x-acc">Chi bisoj u yaʼic rason chique i u tijoxelab. Chi bij chique: “Ire walijnak chic chiquixol i camnak; ya ʼenak chic pa Galiléa, nabe na chiwach yix; chila quiwil ni u wach,” chix chok chique. Are iri col in bij chiwe —xu bij i ángel chique.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Teʼuri i ixokib juntir xe ʼel ruʼ i jul. Lic xqui xij quib xe ʼec, xui-ri xak que quicotic. Paʼanem xe ʼe chu yaʼic rason chique u tijoxelab. </span><span class="Verse_Number" lang="x-acc">9</span><span lang="x-acc">Xak teʼet i Jesus xu cʼut rib chique, y xu ya rutzil qui wach. Ique xe tejeb ruʼ y xe xuqui chuwach, cojbal re u ʼij, y xqui chap i rakan.</span>
</div><div class="Paragraph"><span class="Verse_Number" lang="x-acc">10</span><span lang="x-acc">—Mi xij iwib —xu bij i Jesus chique—. Ji bij chique i wachalal che ʼoj ique pa Galiléa; chila quiquil ni in wach —xu bij chique.</span>
</div></div><div class="scrSection"><div class="Section_Head"><span lang="x-acc">Xyaʼ mer chique i soldádo, ʼanbal re chique chi quiqui ʼan i mentir</span>
</div><div class="Paragraph"><span class="Verse_Number" lang="x-acc">11</span><span lang="x-acc">I ixokib xqui maj bi qui be. Are que tijin chi be, xak ʼo jujun chique i soldádo xe ʼe pa tinimit chu bixquil chique i ajwab sacerdóte wach i xquilo. </span><span class="Verse_Number" lang="x-acc">12</span><span lang="x-acc">Teʼuri i ajwab sacerdóte xe ʼe chu bixquil chique i nimak tak mamʼib. Xqui junamsaj i qui noʼoj chiquiwach, wach i quiqui ʼano. Teʼuri xqui ya uqʼuial mer chique i soldádo, </span><span class="Verse_Number" lang="x-acc">13</span><span lang="x-acc">y xqui bij chique:</span>
</div><div class="Paragraph"><span lang="x-acc">—Chi bij yix chi xix war chaʼab, y are ʼuri xe cʼun i u tijoxelab i Jesus y xquelʼaj bi u chʼacul ire. Queje ile chi bij na. </span><span class="Verse_Number" lang="x-acc">14</span><span lang="x-acc">We xu ta rason i gobernador, mi xij iwib; yoj caka kajsaj ni u cʼux ire; ire n-ta cu ʼan chiwe. (Queje xqui bij i ajwab sacerdóte ile chique i soldádo.)</span>
</div><div class="Paragraph"><span class="Verse_Number" lang="x-acc">15</span><span lang="x-acc">Are ʼuri i soldádo xqui chap i mer, y xqui bij na pacha bital chique. Y queje quiqui bij ni aj Israel winak ile, cʼa are ʼo wi woʼor.</span>
</div></div><div class="scrSection"><div class="Section_Head"><span lang="x-acc">Wach u cʼutic rib xoʼon i Jesus chique u tijoxelab</span>
</div><div class="Paragraph"><span class="Verse_Number" lang="x-acc">16</span><span lang="x-acc">I julajuj u tijoxelab xe ʼe pa Galiléa; xe ʼe che jun jyub pacha bital chique rumal i Jesus. </span><span class="Verse_Number" lang="x-acc">17</span><span lang="x-acc">Chila xqui rik wi i Jesus, y are xquilo, xe oc chu cojic u ʼij, tupu ʼo jujun chique n-kas ta quiqui cojo we are i Jesus. </span><span class="Verse_Number" lang="x-acc">18</span><span lang="x-acc">I Jesus xtejeb pan cuʼ y xu bij:</span>
</div><div class="Paragraph"><span lang="x-acc">—Yatal chic pinʼab u ʼatic tzij puwi ronojel niʼpa i ʼolic. ʼO chic pinʼab ronojel i aj chicaj, xak ronojel i aj chuwach i jyub taʼaj. </span><span class="Verse_Number" lang="x-acc">19</span><span lang="x-acc">Jix yix cuʼ i winak ronojel u wach i jyub taʼaj. Chi bij in tzij chique man xak ique que u ʼon ni in tijoxelab yin. Chi kajsaj ni ya piquiwi, cʼutbal-re chi je re chic i Ta chicaj, xak je re i u Cʼojol, xak je re i u Tewal i Dios</span><span class="scrFootnoteMarker"><a href="#Ffde51737-d30e-40c0-b38e-89fb7b908584"></a></span><span class="Note_General_Paragraph" id="FFDE51737-D30E-40C0-B38E-89FB7B908584" title="r"><span lang="x-acc">I mer tzij xu bij are iri: pubi i Ta, xak i u Cʼojol, xak i u Tewal i Dios.</span>
</span><span lang="x-acc">. </span><span class="Verse_Number" lang="x-acc">20</span><span lang="x-acc">Chi cʼutu chique chi ʼo u chac que cojon na che ronojel niʼpa in cʼutum yin chiwe yix. Mi sach pi cʼux chi yin in ʼo na iwuʼ ronojel ʼij sak, cʼa pa qʼuisbal re u wach i jyub taʼaj.</span>
</div><div class="Paragraph"><span lang="x-acc">Amen (katzij).</span>
</div></div></div></div><div class="scrBook"><span class="scrBookName" lang="x-acc">SAN MARCOS</span><span class="scrBookCode" lang="x-acc">MRK</span><div class="Title_Main"><span class="Title_Secondary" lang="x-acc">I ʼUTZ LAJ TZIJ CHIRIJ I JESUCRISTO U TZʼIBAM</span><span lang="x-acc">I SAN MARCOS</span>
</div><div class="scrIntroSection"><div class="Intro_Section_Head"><span lang="en"></span>
</div><div class="Intro_List_Item1"><span lang="x-acc">I ʼutz laj tzij chirij i Jesuscrísto u tzʼibam i San Marcos</span>
</div><div class="Intro_List_Item2"><span lang="x-acc">San Marcos</span>
</div><div class="Intro_List_Item3"><span lang="x-acc">Mc</span>
</div></div><div class="columns"><div class="scrSection"><div class="Section_Head"><span lang="x-acc">I ma Wan, aj kajsanel ya, xe u pixbaj i winak</span>
</div><div class="Paragraph"><span class="Chapter_Number" lang="x-acc">1</span><span class="Verse_Number" lang="x-acc">1</span><span lang="x-acc">Are iri are i jekbal re i ʼutz laj tzij chirij i Jesucrísto, chi u Cʼojol i Dios. </span><span class="Verse_Number" lang="x-acc">2</span><span lang="x-acc">I jekbal re u chac i Jesus, xak jun ruʼ pacha u tzʼibam can i ujer ajbil u tzij i Dios, mam Isaías. Ire xu tzʼibaj i tzij-i chi Dios xu bij che u Cʼojol:</span>
</div><div class="Line1"><span lang="x-acc">Chatapeʼ —xu bij che— quin tak bi jun in takon ca nabeaj bi chawach, cu yijba a be chawach.</span>
</div><div class="Line1"><span class="Verse_Number" lang="x-acc">3</span><span lang="x-acc">Ca tataj u chʼawbal jun ca siqʼuin che i jyub tzʼinilic; cu bij:</span>
</div><div class="Line1"><span lang="x-acc">“¡Ya ca pe i Kajwal! Chi yijba u be chuwach.</span>
</div><div class="Line1"><span lang="x-acc">Chi sucʼba niʼpa i jul, niʼpa i tanalak pu be i Kajwal.”</span>
</div><div class="Paragraph_Continuation"><span lang="x-acc">(Queje ile tzʼibtal canok.)</span>
</div><div class="Paragraph"><span class="Verse_Number" lang="x-acc">4</span><span lang="x-acc">Xoʼon panok, queje ile xeʼelok. ʼO jun achi, ma Wan u bi, xoc che jun chakij jyub tzʼinilic. Chila xe u pixbaj wi i winak, xak xu kajsaj ya piquiwi. Xu bij chique: “Chi jalwachij i nojbal y chi tzʼonoj u kajsaxic ya piwi, man i Dios cu cuy na i mac.” (Queje ile xu bij.) </span><span class="Verse_Number" lang="x-acc">5</span><span lang="x-acc">Che tak i ʼij-le, je qʼui i winak xe upon ruʼ chila, chu tayiquil u tzij; xe upon i je aj Jerusalen, xak ronojel i juban tinimit re i jyub Judéa. Chila quiqui bij ni qui mac chiquiwach i winak, teʼuri i ma Wan xu kajsaj ya piquiwi chiya Jordan.</span>
</div><div class="Paragraph"><span class="Verse_Number" lang="x-acc">6</span><span lang="x-acc">I ma Wan, i u ʼuʼ ire xa are i rismal camey ʼantal u ʼuʼ che; i ximbal u pam xa are chʼakap tzʼum. Xak i u wa cu tijo xa wach tak i sacʼ, wach tak i u waʼal cab cu rik pa tak ʼes. </span><span class="Verse_Number" lang="x-acc">7</span><span lang="x-acc">Are xe u pixbaj i winak, xu bij chique:</span>
</div><div class="Paragraph"><span lang="x-acc">—ʼO jun ca pe chwijil yin chi nim ni u ʼij chinwach yin. N-ca majaw ta chwe we quin ʼan mocom che wib chirij, rumal u ʼij nim; mi te ne quin chaqui kaj chuwach chu toric u wach u xajab che. </span><span class="Verse_Number" lang="x-acc">8</span><span lang="x-acc">Yin, xa ya quin kajsaj piwi, xui-ri ire cu kajsaj ni u Tewal i Dios piwi. (Queje ile xu bij i ma Wan chique i winak.)</span>
</div></div><div class="scrSection"><div class="Section_Head"><span lang="x-acc">Wach u yijbaxic rib i Jesus che u chac</span>
</div><div class="Paragraph"><span class="Verse_Number" lang="x-acc">9</span><span lang="x-acc">Che tak i ʼij-le i Jesus xel pu tinimit Nazaret, u cwenta i Galiléa, y xa ʼe chiya Jordan. Chila, i ma Wan xu kajsaj ya puwi chiya. </span><span class="Verse_Number" lang="x-acc">10</span><span lang="x-acc">Xak teʼet, are xel i Jesus pa ya, xril i caj xjaktajic, xak xril i u Tewal i Dios xkaj lok pacha jun palomax. Xcʼunic, y xkaj puwi ire. </span><span class="Verse_Number" lang="x-acc">11</span><span lang="x-acc">Are xa ʼantaj ile, ʼo jun chʼawbal xchʼaw chicaj chi xu bij:</span>
</div><div class="Paragraph"><span lang="x-acc">—Yet at Wacʼal chi lic cʼax cat in naʼo. Lic quin quicot awumal —xu bij.</span>
</div></div><div class="scrSection"><div class="Section_Head"><span lang="x-acc">I itzel xu tzucuj wach tzaksabal re i Jesus cu ʼano</span>
</div><div class="Paragraph"><span class="Verse_Number" lang="x-acc">12</span><span lang="x-acc">Teʼuri i u Tewal i Dios xu cʼam bi i Jesus che jun chakij jyub tzʼinilic. </span><span class="Verse_Number" lang="x-acc">13</span><span lang="x-acc">Chila xqʼuiji cuarénta ʼij chiquixol itzel chicop. I itzel, chi Satanas, xupon ruʼ, xraj te ire cu tzaksaj i Jesus chupam jun u mac. Xui-ri, i Jesus n-xtzak taj. Are xicʼaw ile, xe upon juban ángel ruʼ, y xqui to wach i rajwaxic che.</span>
</div></div><div class="scrSection"><div class="Section_Head"><span lang="x-acc">I jekbal re u chac i Jesus pa Galiléa</span>
</div><div class="Paragraph"><span class="Verse_Number" lang="x-acc">14</span><span lang="x-acc">Xoʼon panok, i ma Wan aj kajsanel ya, xtzʼapix pa cárcel. Are ʼuri xa ʼe i Jesus pa Galiléa chu bixquil i ʼutz laj tzij re i Dios chila, wach u ʼatbal tzij i Dios piquiwi i winak. </span><span class="Verse_Number" lang="x-acc">15</span><span lang="x-acc">Xu bij chique:</span>
</div><div class="Paragraph"><span lang="x-acc">—Ya xu rik i ʼij chi u chʼicom i Dios; ya ca jekan ʼuri i ʼutz laj ʼatbal tzij re ire. ¡Chi jalwachij i nojbal chi n-ʼus taj! ¡Chi cuba i cʼux che i tzij re iwelbal chi sak! —xu bij chique.</span>
</div></div><div class="scrSection"><div class="Section_Head"><span lang="x-acc">I Jesus xe u siqʼuij je cajib aj chapol car</span>
</div><div class="Paragraph"><span class="Verse_Number" lang="x-acc">16</span><span lang="x-acc">Xoʼon chupan jubiʼ, i Jesus ca malcat chu chiʼ i alagun, Galiléa u bi. Chila xe ril i ma Simon ruʼ i ma Andres, chi je catz qui chaʼ quib. Que tijin chu cʼakic cataraya pa ya, man je aj chapol car. </span><span class="Verse_Number" lang="x-acc">17</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Chix pet wuʼ, y quin cʼut chiwe wach qui molic i winak qui ʼano, pacha qui ʼan chique uqʼuial car are qui chapo —xu bij chique.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Are xqui ta wach xbix chique, juntir xqui canaj can i cataraya, y xe terej chirij.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Xbin chupan jubiʼ, xak xe ril i ma Jacóbo ruʼ i ma Wan chi catz qui chaʼ quib; ique je racʼal i mam Zebedéo. Je ʼo chupam jun bárco, que tijin chu yijbaxic tak i cataraya. </span><span class="Verse_Number" lang="x-acc">20</span><span lang="x-acc">I Jesus, are xe rilo, juntir xe u siqʼuij ruʼ. Ique-le, xqui canaj can i qui kajaw ruʼ i qui bárco, xak i qui mocom, y xe terej chirij i Jesus.</span>
</div></div><div class="scrSection"><div class="Section_Head"><span lang="x-acc">I rutzirsaxic jun achi, ʼo itzel tew che</span>
</div><div class="Paragraph"><span class="Verse_Number" lang="x-acc">21</span><span lang="x-acc">Xoʼon chupan jubiʼ, xe upon pa tinimit Capernaum. Are xcʼun i uxlambal ʼij, i Jesus xoc pa molbalʼib que i aj Israel winak, y xoc chu cʼutic chique. </span><span class="Verse_Number" lang="x-acc">22</span><span lang="x-acc">Lic xqui bisoj i winak wach i cʼutunic xu ʼan chique, man ire, are ca chʼaʼat cuʼ, ʼalaj ʼuri chi lic retaʼam wach i cu bij; n-are ta pacha xqui ʼan i toʼ je tijonel re i ʼatbal tzij. </span><span class="Verse_Number" lang="x-acc">23</span><span lang="x-acc">Chupam i molbalʼib-le, ʼo jun achi ʼo jun itzel tew che. Ire ca siqʼuin chu bixquil:</span>
</div><div class="Paragraph"><span class="Verse_Number" lang="x-acc">24</span><span lang="x-acc">—Yet, Jesus aj Nazaret ¿wuchac col a mina awib kuʼ yoj? ¿Mok xat cʼun na, col a sachbej ka wach? Yin wetaʼam a wach: at are i Jun petnak ruʼ i Dios; ¡lic ʼo re i Dios chawe! (Queje ile ca siqʼuin chu bixquil.)</span>
</div><div class="Paragraph"><span class="Verse_Number" lang="x-acc">25</span><span lang="x-acc">I Jesus xu ʼatij wach i xu bij:</span>
</div><div class="Paragraph"><span lang="x-acc">—¡Mat chʼawic! —xu bij che—. ¡Chawoʼtaj can i achi-le! —coʼon che.</span>
</div><div class="Paragraph"><span class="Verse_Number" lang="x-acc">26</span><span lang="x-acc">Are ʼuri i achi co xsicsax rumal itzel tew, teʼuri i itzel tew ca siqʼuinic xel che i achi. </span><span class="Verse_Number" lang="x-acc">27</span><span lang="x-acc">Conojel i winak lic xqui bisoj, y xe oc chu chʼobic chiquiwach:</span>
</div><div class="Paragraph"><span lang="x-acc">—¿Wach u ʼonquil ile? ¿Wach usucʼ i cʼacʼ laj cʼutunic coʼon ire-le? I achi-le lic ʼo u choʼab; ʼo puʼab que u tak bi itzel tew, y que cojon che —xqui bij i winak.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Y juntir xpax u tzijol i Jesus ronojel i jyub re i Galiléa.</span>
</div></div><div class="scrSection"><div class="Section_Head"><span lang="x-acc">I rutzirsaxic u chuch u jiʼ i ma Pédro</span>
</div><div class="Paragraph"><span class="Verse_Number" lang="x-acc">29</span><span lang="x-acc">Are xel pa molbalʼib, xe ʼe che i cachoch i ma Simon y ma Andres, xak xe ʼe i ma Jacóbo y ma Wan cuʼ. </span><span class="Verse_Number" lang="x-acc">30</span><span lang="x-acc">Are xe upon chila, i u chuch u jiʼ i ma Simon iwab, cotzʼol chuwi u chʼat, ʼo ʼaʼ chirij. I je ʼo chila xqui bij che i Jesus chi iwab i ixok. </span><span class="Verse_Number" lang="x-acc">31</span><span lang="x-acc">Are ʼuri, ire xtejeb ruʼ ixok; xu chap che u ʼab, y xu walijsaj. Juntir xchup i ʼaʼ chirij. Teʼuri xoc chi qui tzukic.</span>
</div></div><div class="scrSection"><div class="Section_Head"><span lang="x-acc">I Jesus, je qʼui iwabib xe rutzirsaj</span>
</div><div class="Paragraph"><span class="Verse_Number" lang="x-acc">32</span><span lang="x-acc">Are xkaj i ʼij, ya xoc aʼab, teʼuri i winak xqui ticba li u cʼamic iwabib ruʼ i Jesus.</span><span class="scrFootnoteMarker"><a href="#Ff396d708-2189-49db-b933-4729d4655091"></a></span><span class="Note_General_Paragraph" id="FF396D708-2189-49DB-B933-4729D4655091" title="a"><span lang="x-acc">Queje ile xqui ʼano, man ʼo u chac xcoyʼej cʼa xkaj i ʼij pa uxlambal ʼij we cacaj que chacunic. We xe cunanic pa ʼij, i qui ʼatbal tzij i aj Israel winak cu bij chi que macunic.</span>
</span><span lang="x-acc"> Xak xqui cʼam li niʼpa i ʼo itzel tew chique. </span><span class="Verse_Number" lang="x-acc">33</span><span lang="x-acc">Conojel i winak re i tinimit xqui rik quib pa ocbal bic ruʼ ja, pa ʼo wi i Jesus. </span><span class="Verse_Number" lang="x-acc">34</span><span lang="x-acc">Je qʼui xe rutzirsaj, xa bi chi cʼaxil ʼo chique, xak xe resaj niʼpa itzel tew ʼo chique. Xui-ri, n-xu ya ta chique itzel tew que chʼawic, man ique-le quetaʼam u wach.</span>
</div></div><div class="scrSection"><div class="Section_Head"><span lang="x-acc">I Jesus xel chu bixquil u tzij i Dios pa tak tinimit re i jyub Galiléa</span>
</div><div class="Paragraph"><span class="Verse_Number" lang="x-acc">35</span><span lang="x-acc">Sakir chucab ʼij, cʼa ʼekum na, i Jesus xwalijic, xel ruʼ ja, xa ʼe che jun lugar tzʼinilic. Chila xu tzʼonoj wi che i Dios. </span><span class="Verse_Number" lang="x-acc">36</span><span lang="x-acc">Teʼuri i ma Simon cuʼ i rachiʼil, xe ʼe chu tzucuxic. </span><span class="Verse_Number" lang="x-acc">37</span><span lang="x-acc">Are xqui riko, xqui bij che:</span>
</div><div class="Paragraph"><span lang="x-acc">—Conojel i winak que tijin cha tzucuxic —xqui bij.</span>
</div><div class="Paragraph"><span class="Verse_Number" lang="x-acc">38</span><span lang="x-acc">Xui-ri, i Jesus xu bij chique:</span>
</div><div class="Paragraph"><span lang="x-acc">—Coj ʼe chic che juban tak aldéa; ʼo u chac xak quin bij u tzij i Dios chique i winak chila. Are i rumal ile xin petic —xu bij chique.</span>
</div><div class="Paragraph"><span class="Verse_Number" lang="x-acc">39</span><span lang="x-acc">Teʼuri, xe ʼe che ronojel i jyub re i Galiléa, chu bixquil u tzij i Dios chique i winak pa tak molbalʼib que i aj Israel. N-xui ta la ile xu ʼano, xak xe resaj itzel tak tew chique i je niʼpa je chaptajnak cumal.</span>
</div></div><div class="scrSection"><div class="Section_Head"><span lang="x-acc">I rutzirsaxic jun achi ʼo yobil lépra che</span>
</div><div class="Paragraph"><span class="Verse_Number" lang="x-acc">40</span><span lang="x-acc">Xoʼon panok, ʼo jun achi xupon ruʼ i Jesus, ʼo yobil che, lépra</span><span class="scrFootnoteMarker"><a href="#F201e6b3d-6a47-490e-a435-a6c34fa03540"></a></span><span class="Note_General_Paragraph" id="F201E6B3D-6A47-490E-A435-A6C34FA03540" title="b"><span lang="x-acc">I yobil lépra-le, lic itzel cʼax, n-ta cunbal-re. I ʼatbal tzij n-cu ya ta che jun winak ca tejeb ruʼ jun, chi ʼo yobil lépra che.</span>
</span><span lang="x-acc"> ca bixic. Lic xu tzʼonoj utzil chomal che. Xuqui chuwach y xu bij che:</span>
</div><div class="Paragraph"><span lang="x-acc">—We ta cawaj, cat tiqui chi rutzirsaxic i yobil ʼo chwe —coʼono.</span>
</div><div class="Paragraph"><span class="Verse_Number" lang="x-acc">41</span><span lang="x-acc">I Jesus lic xril toʼbal u wach. Xu yin pan ruʼ u ʼab; xu bij che:</span>
</div><div class="Paragraph"><span lang="x-acc">—Cwaj —xu bij—. ¡Chel ni yobil ʼo chawe! —xcha.</span>
</div><div class="Paragraph"><span class="Verse_Number" lang="x-acc">42</span><span lang="x-acc">Are xu bij ire ile, juntir xel i yobil che; xcanaj canok chom chic u chʼacul. </span><span class="Verse_Number" lang="x-acc">43</span><span lang="x-acc">Teʼuri i Jesus xu ʼijla bic; lic xu pixbaj y xu bij che:</span>
</div><div class="Paragraph"><span class="Verse_Number" lang="x-acc">44</span><span lang="x-acc">—Chatapeʼ, mi jun ma lapla che wach in ʼanom chawe; xui-ri, ja cʼutu awib che i sacerdóte, cʼutbal-re che chi n-ta chic i yobil lépra chawe. Cha jacha can a sipon che, chi cu sujuj chuwach i Dios pacha u bim can i mam Moises ujer. Queje ile caquetamaj i winak chi utzirnak chic i cʼax chawe —xu bij i Jesus che.</span>
</div><div class="Paragraph"><span class="Verse_Number" lang="x-acc">45</span><span lang="x-acc">Xui-ri, i achi, are xa ʼec xoc chu bixquil chique conojel i winak wach i ʼantal che; lic xu paxsaj u tzijol. Rumal ile, lic xe qʼuiar i winak ruʼ i Jesus, xa ipa xa ʼe wi. Rumal-i, ire n-xoc ta chic mer pa tak tinimit, xui xcanaj can pa tak jyub tzʼinilic. Xui-ri, cʼa je qʼui ni winak xe upon ruʼ xa bi chi tinimital.</span>
</div></div><div class="scrSection"><div class="Section_Head"><span lang="x-acc">I rutzirsaxic jun chi siquirnak u chʼacul</span>
</div><div class="Paragraph"><span class="Chapter_Number" lang="x-acc">2</span><span class="Verse_Number" lang="x-acc">1</span><span lang="x-acc">Xoʼon chupan jubiʼ chic, i Jesus xtzalij chic pa tinimit Capernaum. Xpax rason chi ire ʼo chic chi rachoch. </span><span class="Verse_Number" lang="x-acc">2</span><span lang="x-acc">Juntir xqui mol quib i winak ruʼ, ya n-que oc ta chic paja; que bajbatic cʼa chuxol uchija. I Jesus xoc chu bixquil u tzij i Dios chique. </span><span class="Verse_Number" lang="x-acc">3</span><span lang="x-acc">Are ca tijin chu bixquil, xe upon cajib achiab, cucʼam bi jun achi chuwa chʼat, lic siquirnak u chʼacul. </span><span class="Verse_Number" lang="x-acc">4</span><span lang="x-acc">Cacaj ique que oc ruʼ i Jesus; xui-ri, cumal i winak je qʼui, n-xe tiqui ta che. Rumal-i, xe ʼel bi chuwi ja y xe oc chu toric i xot mer puwi i Jesus. Teʼuri i je cajib-le xqui kajsaj bi achi chuwa chʼat chuwach i Jesus. </span><span class="Verse_Number" lang="x-acc">5</span><span lang="x-acc">Ire, are xrilo chi lic qui cubam qui cʼux che, xu bij che i iwab:</span>
</div><div class="Paragraph"><span lang="x-acc">—Wacʼal, niʼpa i a mac, ya cuytajnak chic —xu bij che.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Xak je ʼo jujun aj tijonel re i u ʼatbal tzij i mam Moises je cul chila. Ique xe oc chu chʼobic pa qui cʼux: </span><span class="Verse_Number" lang="x-acc">7</span><span lang="x-acc">“¿Wuchac queje ile cu bij i achi-le? I tzij xu bij ire-le, tzel cu ta i Dios, man mi jun ʼo puʼab cu cuy ni qui mac i winak; xui i Dios ʼo puʼab cu cuy na,” que cha.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Juntir xu na i Jesus pu cʼux wach que tijin chu chʼobic; rumal-i xu bij chique:</span>
</div><div class="Paragraph"><span lang="x-acc">—¿Wuchac qui chʼob ile pi cʼux? </span><span class="Verse_Number" lang="x-acc">9</span><span lang="x-acc">Ile, n-cʼax tu bixquil chi “Ya xcuytaj a mac.” Are i cʼax u ʼonquil are iri: “Chat walijok, cha yaca bi a soc, y chat binok.” Are cʼax u ʼonquil ile che jun winak. </span><span class="Verse_Number" lang="x-acc">10</span><span lang="x-acc">Xui-ri, yin chi in Achi aj Chicaj, quin ʼalijinsaj na chiwe chi yin ʼo pinʼab quin cuy ni qui mac i winak waral chuwach i jyub taʼaj —xu bij i Jesus chique. Teʼuri xu bij che i achi chi siquirnak:</span>
</div><div class="Paragraph"><span class="Verse_Number" lang="x-acc">11</span><span lang="x-acc">—Yet, chatapeʼ: chat walijok, cha yaca bi a soc, y jat chi awachoch.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Juntir xwalij i iwab, xu yac bi u soc, y xa ʼec. Xwalij chiquiwach niʼpa i je ʼo chila y xa ʼec. Ique lic xqui bisoj che y xe oc chu cojic u ʼij i Dios:</span>
</div><div class="Paragraph"><span lang="x-acc">—Lic n-kilom ta iri —xe cha.</span>
</div></div><div class="scrSection"><div class="Section_Head"><span lang="x-acc">I sisʼbal re i ma Lewi</span>
</div><div class="Paragraph"><span class="Verse_Number" lang="x-acc">13</span><span lang="x-acc">Xoʼon panok, i Jesus xa ʼe chic chu chiʼ i nim laj alagun. Are ʼo chila, je mas i winak xe moltaj ruʼ; ire xoc chic chu cʼutic chique. </span><span class="Verse_Number" lang="x-acc">14</span><span lang="x-acc">Teʼuri xbin chic jubiʼ y xu rik jun achi, ma Lewi u bi, chi u cʼojol i ma Alféo. Ire cul pa qʼuijibal chila pa cu tzʼonoj wi i alcawal re i ʼatbal tzij. I Jesus xu bij che:</span>
</div><div class="Paragraph"><span lang="x-acc">—Chat terej chwij —coʼon che.</span>
</div><div class="Paragraph"><span lang="x-acc">I ma Lewi juntir xwalijic y xterej chirij.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Xoʼon panok, i Jesus cuʼ u tijoxelab que tijin chi waʼim pa rachoch i ma Lewi-le, junam cuʼ juban chic aj tzʼonol alcawal, je qʼui. Xak je ʼo juban winak</span><span class="scrFootnoteMarker"><a href="#F8417d73c-17cb-49e5-8273-66635c7a75a5"></a></span><span class="Note_General_Paragraph" id="F8417D73C-17CB-49E5-8273-66635C7A75A5" title="c"><span lang="x-acc">“Ajmaquib” ca bix chique cumal i aj Fariséo.</span>
</span><span lang="x-acc"> que tijin chi waʼim cuʼ, chi n-kas ta que cojon che i ʼatbal tzij re i mam Moises; je qʼui je terejnak chirij i Jesus. </span><span class="Verse_Number" lang="x-acc">16</span><span lang="x-acc">Chila je ʼo jujun aj Fariséo junam cuʼ i qui tijonel re i ujer ʼatbal tzij; ique, are xquilo chi i Jesus ca tijin chi waʼim cuʼ i winak-le, xe oc chu bixquil chique i u tijoxelab i Jesus:</span>
</div><div class="Paragraph"><span lang="x-acc">¿Wuchac i mayes yix cu tij u wa cuʼ i mal laj tak aj tzʼonol alcawal, xak cuʼ juban ajmaquib? —xqui bij chique.</span>
</div><div class="Paragraph"><span class="Verse_Number" lang="x-acc">17</span><span lang="x-acc">I Jesus, are xu ta wach i quiqui bij, xu bij chique:</span>
</div><div class="Paragraph"><span lang="x-acc">—Quin ʼan iri, man are i je iwab craj jun ajcun chique; i ʼutz qui wach n-tu chac ajcun chique. Yin in cʼun-nak chi qui siqʼuixic i je ajmaquib; n-in cʼun-nak ta chi qui siqʼuixic i je ʼutz laj tak winak. (Queje xu bij i Jesus ile chique.)</span>
</div></div><div class="scrSection"><div class="Section_Head"><span lang="x-acc">I costúmbre re ujer n-cumaj taj cocsax ruʼ i cʼutunic cʼacʼ</span>
</div><div class="Paragraph"><span class="Verse_Number" lang="x-acc">18</span><span lang="x-acc">Xoʼon panok, i u tijoxelab i ma Wan aj kajsanel ya, xak i je aj Fariséo, que tijin che qui costúmbre, ayun u bi. (Are i usucʼ i ayun-le: quiqui chʼij jun ʼij, queb ʼij chuwach i Dios, n-ta wa quiqui tijo.) Che i ʼij-le, je ʼo juban winak xe upon ruʼ i Jesus; xqui tzʼonoj che:</span>
</div><div class="Paragraph"><span lang="x-acc">—¿Wuchac i a tijoxelab yet n-cacoʼtaj ta jun ʼij, queb ʼij i qui waʼim pacha quiqui ʼan i u tijoxelab i ma Wan, xak i que terej chiquij i aj Fariséo? —xqui bij che i Jesus.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—I winak, we que ʼe pa nimaʼij re jun achi ya ca cʼuliʼic, ¿xataba n-quiqui tij ta wa ruʼ? Quiqui tijo pues. N-ʼus taj quiqui xutuj i waʼim, tzʼakat ire ʼo cuʼ. </span><span class="Verse_Number" lang="x-acc">20</span><span lang="x-acc">Xui-ri, we xu rik i ʼij chi ʼelsam chic i achi chiquixol, teʼuri quiqui mayij i waʼim</span><span class="scrFootnoteMarker"><a href="#F535fc7b8-42ec-46ab-ab6b-4c4e5e4a5155"></a></span><span class="Note_General_Paragraph" id="F535FC7B8-42EC-46AB-AB6B-4C4E5E4A5155" title="d"><span lang="x-acc">I usucʼ i tzij-le are iri: I Jesus, pacha i achi-le, ca ʼelsax na chiquixol; xui-ri, tzʼakat ʼo cuʼ n-tu chac quiqui ʼan i ayun. (I aj Israel winak, ʼo qui costúmbre nic are wi quiqui ʼan i ayun; ʼolic xqui ʼano, ʼanbal-re che chi weʼ ca cʼun i Tolque. Xui-ri, i Tolque ʼo chic chiquixol; ique n-xquetamaj tu wach.)</span>
</span><span lang="x-acc">. (Queje i tijojbal tzij ile xu bij i Jesus chique. Xak ʼo jun chic tijojbal tzij xu bij chique. Are iri:)</span>
</div><div class="Paragraph"><span class="Verse_Number" lang="x-acc">21</span><span lang="x-acc">—Mi jun cu cʼojoj jun u ʼuʼ ʼel ruʼ jun chʼakap cʼojbal cʼacʼ, man i cʼojbal cʼacʼ xa ca tzajic, y cu rakchʼij i cʼul ʼel y ruʼ ile cu nimarsaj i rakchʼijnak. </span><span class="Verse_Number" lang="x-acc">22</span><span lang="x-acc">Xak queje ile, mi jun cu coj i víno cʼacʼ chupam i ʼel tak surum. N-quiqui ʼan taj, man i víno cʼacʼ xa cu rakchʼij ni surum. Queʼelok, coʼon mal i surum, xak ca sach i víno. Rumal-i, ʼo u chac qui cʼol i víno cʼacʼ chupam i surum cʼacʼ —xu bij i Jesus chique.</span><span class="scrFootnoteMarker"><a href="#Fc2bd5e7b-f77e-4965-96f3-eef7711e01f7"></a></span><span class="Note_General_Paragraph" id="FC2BD5E7B-F77E-4965-96F3-EEF7711E01F7" title="e"><span lang="x-acc">Queje xu bij i Jesus ile chique, cʼutbal-re chique re i cʼaslemal cʼacʼ. I costúmbre re ujer n-cu chʼij taj coc ruʼ i cʼutunic cʼacʼ.</span>
</span>
</div></div><div class="scrSection"><div class="Section_Head"><span lang="x-acc">I Jesus rajaw i uxlambal ʼij</span>
</div><div class="Paragraph"><span class="Verse_Number" lang="x-acc">23</span><span lang="x-acc">Xoʼon panok, chupam jun uxlambal ʼij, i Jesus ca bin cuʼ u tijoxelab chupam juban ticon. I u tijoxelab xe oc chu chʼupic u wach i trígo are xe icʼawic. </span><span class="Verse_Number" lang="x-acc">24</span><span lang="x-acc">I aj Fariséo xqui bij che i Jesus:</span>
</div><div class="Paragraph"><span lang="x-acc">—¡Chawilapeʼ! ¿Wuchac i a tijoxelab quiqui ʼan i chac-le che i uxlambal ʼij-i? Ile nim laj mac u bim i mam Moises —xe cha.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Teʼuri, ire xu bij chique:</span>
</div><div class="Paragraph"><span lang="x-acc">—¿Xataba n-iwetaʼam ti yix wach i xoʼon i mam David ujer are xu tij numic? Ire cuʼ i rachiʼil lic que numic, lic ʼo rajwaxic chique. </span><span class="Verse_Number" lang="x-acc">26</span><span lang="x-acc">Rumal-i, xoc ire pa rachoch i Dios y xu tij i caxlanwa chi sujtal chuwach i Dios. Are xu ʼan ile, are i mam Abiatar ʼatz laj sacerdóte. I caxlanwa-le, n-ta re i mam David che. Man cu bij i ʼatbal tzij tzʼibtal can rumal i mam Moises, xui i sacerdóte que tijaw i caxlanwa-le. Péro i mam David xu tijo, xak xu ya chique i je rachiʼil —xu bij i Jesus chique.</span><span class="scrFootnoteMarker"><a href="#F3ab8c09c-2451-4a66-a83f-0bd4883ecd39"></a></span><span class="Note_General_Paragraph" id="F3AB8C09C-2451-4A66-A83F-0BD4883ECD39" title="f"><span lang="x-acc">Queje xu bij i Jesus ile chique, man ique lic xqui coj u ʼij i ujer mam David, y xak ire u kelom i ujer ʼatbal tzij; xui-ri, ile n-mac taj chuwach i Dios, man lic xu tij numic.</span>
</span>
</div><div class="Paragraph"><span class="Verse_Number" lang="x-acc">27</span><span lang="x-acc">Xak xu bij chique:</span>
</div><div class="Paragraph"><span lang="x-acc">—I uxlambal ʼij, Dios u yijbam cumal i winak, ʼanbal ʼutz chique. Mi ʼan jechʼ che; i uxlambal ʼij n-que u rajawij ta piquiwi i winak. </span><span class="Verse_Number" lang="x-acc">28</span><span lang="x-acc">Rumal-i, yin chi in Achi aj Chicaj, quin rajawij puwi i uxlambal ʼij —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I rutzirsaxic i achi chakijnak u ʼab</span>
</div><div class="Paragraph"><span class="Chapter_Number" lang="x-acc">3</span><span class="Verse_Number" lang="x-acc">1</span><span lang="x-acc">Teʼuri i Jesus xoc chic pa molbalʼib. Chila ʼo wi jun achi, xchakij u ʼab rumal siquirnak. </span><span class="Verse_Number" lang="x-acc">2</span><span lang="x-acc">Xak je ʼo jujun chila que tijin chu takexic i Jesus, we crutzirsaj i achi-le pa uxlambal ʼij; cacaj ique quiqui tzucuj u mac. </span><span class="Verse_Number" lang="x-acc">3</span><span lang="x-acc">I Jesus xu ʼijla i achi chi chakijnak u ʼab. Xu bij che:</span>
</div><div class="Paragraph"><span lang="x-acc">—Chat walijok, y chat tacʼal chakaxol —coʼon che.</span>
</div><div class="Paragraph"><span class="Verse_Number" lang="x-acc">4</span><span lang="x-acc">Teʼuri xu bij chique i winak:</span>
</div><div class="Paragraph"><span lang="x-acc">—I ʼatbal tzij tzʼibtal can rumal i mam Moises, ¿wach cu bij chake, qui bij yix? Chupam i uxlambal ʼij, ¿ʼutz we caka ʼan jun utzil chomal, o xa caka ʼan i n-ʼus taj? ¿ʼUtz caka to jun chuwach i camic? ¿O xa caka camsaj?</span>
</div><div class="Paragraph"><span lang="x-acc">Queje ile xu bij i Jesus chique, xui-ri, mi jun xchʼawic. </span><span class="Verse_Number" lang="x-acc">5</span><span lang="x-acc">Ire toʼ xe u takej, lic coywaric. Xak lic xbison chique man n-xcaj tu tayic usucʼ. Teʼuri xu bij che achi:</span>
</div><div class="Paragraph"><span lang="x-acc">—Cha sucʼba i a ʼab —coʼono.</span>
</div><div class="Paragraph"><span lang="x-acc">I achi xu sucʼba, y juntir xutziric. </span><span class="Verse_Number" lang="x-acc">6</span><span lang="x-acc">Are ʼuri i aj Fariséo xe ʼel bic y xe ʼe cuʼ i jutzobaj je u cwenta i ma Heródes. Junam xe oc chu chʼobic wach u camsaxic i Jesus quiqui ʼano.</span>
</div></div><div class="scrSection"><div class="Section_Head"><span lang="x-acc">Lic je qʼui i winak xe upon ruʼ i Jesus</span>
</div><div class="Paragraph"><span class="Verse_Number" lang="x-acc">7</span><span lang="x-acc">I Jesus xa ʼe chic cuʼ u tijoxelab chu chiʼ i alagun; xak je qʼui i winak re i jyub Galiléa xe terej chirij. </span><span class="Verse_Number" lang="x-acc">8</span><span lang="x-acc">Are xqui ta u tzijol wach i nimak tak ʼanic ca tijin i Jesus chu ʼonquil, je qʼui i winak xe cʼun aj pa jyub Judéa, xak aj pa Jerusalen, xak aj pa jyub Iduméa, xak aj chʼakap re i ya Jordan, xak xe cʼun i je re i jyub u cwenta i queb tinimit Tíro y Sidon. </span><span class="Verse_Number" lang="x-acc">9</span><span lang="x-acc">I winak je qʼui, lic quiqui pitzʼ i Jesus, rumal-i, xe u tak bi u tijoxelab chu yijbaxic jun bárco che. </span><span class="Verse_Number" lang="x-acc">10</span><span lang="x-acc">Je qʼui i winak je rutzirsam, rumal-i, conojel i iwabib ʼis quiqui min quib ruʼ, cacaj quiqui chap na jubiʼ. </span><span class="Verse_Number" lang="x-acc">11</span><span lang="x-acc">Niʼpa i ʼo itzel tak tew chique are xquil u wach i Jesus, juntir xe xuqui chuwach y xe siqʼuin chu bixquil:</span>
</div><div class="Paragraph"><span lang="x-acc">—¡Yet at u Cʼojol i Dios! —xe cha che.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Xui-ri, i Jesus xe u yaj i itzel tew; n-xu ya ta chique quiqui bij pachin ire.</span>
</div></div><div class="scrSection"><div class="Section_Head"><span lang="x-acc">Wach qui chayic i cablajuj tijoxelab</span>
</div><div class="Paragraph"><span class="Verse_Number" lang="x-acc">13</span><span lang="x-acc">Xoʼon panok, i Jesus xel bi chuwi jun jyub, y xe u siqʼuij ruʼ pachin craj ire chi que terej chirij; y xe ʼe ruʼ. </span><span class="Verse_Number" lang="x-acc">14</span><span lang="x-acc">Chila xe u cha cablajuj chique, chi que terej na chirij, lic rachiʼil na ire. Xu ya qui patan que ʼel chu bixquil u tzij i Dios; (ique “apostelab” ca bix chique). </span><span class="Verse_Number" lang="x-acc">15</span><span lang="x-acc">Xak xu ya piquiʼab ique que tiqui chi cutzirsaxic iwabib, xak que quesaj bi itzel tew chiquij i winak. </span><span class="Verse_Number" lang="x-acc">16</span><span lang="x-acc">I qui bi i cablajuj-le: jun, ma Simon, chi xak ma Pédro xbix che rumal i Jesus; </span><span class="Verse_Number" lang="x-acc">17</span><span lang="x-acc">y queb chic: ma Jacóbo, chilam u chaʼ chi ma Wan, chi je racʼal i mam Zebedéo; i Jesus xu ya pi qui bi “Boanérges” chi queʼelok je achiab pacha u chʼawbal jab. </span><span class="Verse_Number" lang="x-acc">18</span><span lang="x-acc">Xak i ma Andres, i ma Felípe, xak i ma Bartolome, i ma Matéo, i ma Tomas, y jun chic ma Jacóbo chi u cʼojol i mam Alféo; xak i ma Tadéo, xak i jun chic ma Simon chi re i partído cananísta, </span><span class="Verse_Number" lang="x-acc">19</span><span lang="x-acc">xak ʼo i ma Júdas Iscarióte chi xoʼon panok xu jach i Jesus piquiʼab i tzel que ʼilawic. (Ile je are i cablajuj apostelab je chatal rumal i Jesus.)</span>
</div></div><div class="scrSection"><div class="Section_Head"><span lang="x-acc">ʼO i xe binic chi Jesus coʼon i milágro man u yom u wach ruʼ itzel</span>
</div><div class="Paragraph"><span lang="x-acc">I Jesus xtzalij chali cuʼ u tijoxelab ruʼ ja. </span><span class="Verse_Number" lang="x-acc">20</span><span lang="x-acc">Are xe uponic, xqui mol tan chic quib i winak ruʼ; ique n-xtijtaj ta chic qui wa cumal. </span><span class="Verse_Number" lang="x-acc">21</span><span lang="x-acc">I rachalal i Jesus, are xqui ta rason wach ca tijin chu ʼanic, ique xe ʼe chu cʼamic, man quiqui bij i winak xa chʼujernak, quiqui bij.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Xak xe upon i je aj tijonel re i ujer ʼatbal tzij; cʼa pa Jerusalen je petnak wi. Ique xqui bij:</span>
</div><div class="Paragraph"><span lang="x-acc">—I achi-ri ʼo puʼab i cajʼatzil itzel, chi Beelzebu u bi. Ruʼ u choʼab i itzel-le, ca tiqui chi relsaxic itzel tak tew —xqui bij.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Rumal ʼuri, i Jesus xe u siqʼuij ruʼ y xu ya jun tijojbal tzij chique.</span>
</div><div class="Paragraph"><span lang="x-acc">—I cajʼatzil itzel ¿xataba que resaj i je u takon ire? N-que resaj taj</span><span class="scrFootnoteMarker"><a href="#F7fe36894-217d-4048-b542-6db6d38b6718"></a></span><span class="Note_General_Paragraph" id="F7FE36894-217D-4048-B542-6DB6D38B6718" title="g"><span lang="x-acc">I mer tzij xu bij are iri: “I Satanas, ¿wach u ʼonquil ʼuri we cresaj rib ire mísmo?”</span>
</span><span lang="x-acc"> —xu bij i Jesus chique—. </span><span class="Verse_Number" lang="x-acc">24</span><span lang="x-acc">Iwetaʼam yix, jun tinimit we quiqui jach quib pa tak tzobajil, y quiqui ʼan chʼoʼoj chiquiwach, n-que najtin taj. </span><span class="Verse_Number" lang="x-acc">25</span><span lang="x-acc">Xak queje juban alal, we n-junam ta qui wach, we quiqui jach quib chiquiwach, xak n-que najtin ta ʼuri. </span><span class="Verse_Number" lang="x-acc">26</span><span lang="x-acc">Xak queje i itzel cuʼ u takon; we quiqui jach quib chiquiwach, y quiqui ʼan chʼoʼoj chiquiwach, n-que najtin taj, xa que sachic. (Rumal-i, i Satanas, n-que resaj ti u takon ire che jun winak.)</span>
</div><div class="Paragraph"><span class="Verse_Number" lang="x-acc">27</span><span lang="x-acc">Jun, we craj coc pa rachoch jun achi chi lic ʼo u choʼab, cresajbej re ubitak-re, ire n-ca tiqui ta che we nu yutʼum ti rajaw ja nabe. We u yutʼum chic, teʼuri ca tiqui chi relsaxic ubitak-re. (Queje xu bij i Jesus ile, cʼutbal-re chique chi ire tiquinak chic che itzel.</span><span class="scrFootnoteMarker"><a href="#Fd34096c4-c133-4755-9388-34a343101bf4"></a></span><span class="Note_General_Paragraph" id="FD34096C4-C133-4755-9388-34A343101BF4" title="h"><span lang="x-acc">Rumal-i, i Jesus ca tiqui chi relsaxic jun winak puʼab itzel.</span>
</span><span lang="x-acc">)</span>
</div><div class="Paragraph"><span class="Verse_Number" lang="x-acc">28</span><span lang="x-acc">—Chitapeʼ —xu bij i Jesus chique i nimak qui patan—, ʼo u cuytajic i qui mac i winak, wach tak quiqui ʼano, wach tak quiqui bij, </span><span class="Verse_Number" lang="x-acc">29</span><span lang="x-acc">xui-ri, we cʼax quiqui bij chirij i u Tewal i Dios, ile lic n-tu cuytajic. Pachin i que ʼanaw ile, lic ʼo ni qui mac chiquij ronojel ʼij sak. </span><span class="Verse_Number" lang="x-acc">30</span><span lang="x-acc">Queje xu bij i Jesus ile chique; man qui bim ique chi xa are u tewal itzel ʼo ruʼ, xui-ri, are i u Tewal i Dios ʼo ruʼ</span><span class="scrFootnoteMarker"><a href="#F73a98df4-b289-48c4-9f1e-b38b1492f51a"></a></span><span class="Note_General_Paragraph" id="F73A98DF4-B289-48C4-9F1E-B38B1492F51A" title="i"><span lang="x-acc">I xqui bij-le queʼelok chi chirij u Tewal i Dios cʼax xe chʼaw wi, man xqui bij chi are u tewal itzel.</span>
</span><span lang="x-acc">.</span>
</div></div><div class="scrSection"><div class="Section_Head"><span lang="x-acc">Je pachin i ratz u chaʼ i Jesus, xak pachin i u chuch</span>
</div><div class="Paragraph"><span class="Verse_Number" lang="x-acc">31</span><span lang="x-acc">Teʼuri xe upon i u chuch xak i u chaʼ i Jesus. Xe taqʼui chuwaja y xqui tak u siqʼuixic cuʼ. </span><span class="Verse_Number" lang="x-acc">32</span><span lang="x-acc">Chila pa ja, je ʼo uqʼuial winak je chʼuquernak chu tayic u tzij i Jesus. Ique xqui bij:</span>
</div><div class="Paragraph"><span lang="x-acc">—I a chuch cuʼ i a chaʼ je ʼo chi sak; cat qui tzucuj</span><span class="scrFootnoteMarker"><a href="#Fc6b07b6a-a0df-4839-8d4c-89809eab9202"></a></span><span class="Note_General_Paragraph" id="FC6B07B6A-A0DF-4839-8D4C-89809EAB9202" title="j"><span lang="x-acc">Ique xe upon chu cʼamic i Jesus man i winak quiqui bij chi chʼuj chic. Chawila 3:21.</span>
</span><span lang="x-acc"> —xqui bij che.</span>
</div><div class="Paragraph"><span class="Verse_Number" lang="x-acc">33</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—¿Pachin in chuch, tak i je in chaʼ? —coʼon chique.</span>
</div><div class="Paragraph"><span class="Verse_Number" lang="x-acc">34</span><span lang="x-acc">Teʼuri cʼula xe u takej niʼpa i je chʼuquernak ruʼ y xu bij:</span>
</div><div class="Paragraph"><span lang="x-acc">—Niʼpa i je ʼo chi ʼis je are in chuch, xak je in chaʼ. </span><span class="Verse_Number" lang="x-acc">35</span><span lang="x-acc">Pachin i que tijin chu ʼanic pacha craj i Dios, ique-le je are in chaʼ, xak je are i wanab, xak in chuch —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I tijojbal tzij re ulew ʼutz, tak i n-ʼus taj</span>
</div><div class="Paragraph"><span class="Chapter_Number" lang="x-acc">4</span><span class="Verse_Number" lang="x-acc">1</span><span lang="x-acc">Xoʼon panok, i Jesus ʼo chu chiʼ i alagun, ca tijin tan chic chi qui tijoxic i winak. Xe moltaj uqʼuial winak ruʼ, rumal-i, xoc ire chupam jun bárco y xcubi chila. I bárco, ʼo pan jubiʼ pa ya, i uqʼuial winak je ʼo chu chiʼ i ya. </span><span class="Verse_Number" lang="x-acc">2</span><span lang="x-acc">Ire, mas tak i cʼutunic xoʼon chila. Are i cʼutunic xu ʼano, xui tak ejémplo xu bij chique, tijojbal que. Jun tijojbal tzij xu bij chique are iri:</span>
</div><div class="Paragraph"><span class="Verse_Number" lang="x-acc">3</span><span lang="x-acc">—Chitape in tzij-i —xu bij chique—. ʼO jun achi xa ʼe chu tiquic u ticon. </span><span class="Verse_Number" lang="x-acc">4</span><span lang="x-acc">Are xe u quirij i rijaʼ, ʼo jubiʼ xeʼe tzak pa be; teʼuri xe cʼun i tzʼiquin y xqui tij bic. </span><span class="Verse_Number" lang="x-acc">5</span><span lang="x-acc">Xak jubiʼ chic i ija xeʼe tzak pa tak abaj chi n-ta kas ulew che. Juntir xalax lok, man n-naj taj ʼenak wi pulew. </span><span class="Verse_Number" lang="x-acc">6</span><span lang="x-acc">Xui-ri, are xel li ʼij, xchakij na, man n-naj taj ʼenak i raʼ. </span><span class="Verse_Number" lang="x-acc">7</span><span lang="x-acc">Xak juban chic xeʼe tzak pa qʼuix. Are xpoʼic, xqʼuiy i qʼuix chirij, y xcamic; n-xwachin taj. </span><span class="Verse_Number" lang="x-acc">8</span><span lang="x-acc">Xak ʼo ni ija xeʼe tzak che ulew chom. Chila xpoʼ wi, y xqʼuiyic, y xu ya u wach chom. ʼO jujun xu ya tréinta u wach; xak ʼo i xu ya sesénta u wach; xak ʼo i xu ya cien u wach —xu bij i Jesus chique. </span><span class="Verse_Number" lang="x-acc">9</span><span lang="x-acc">Are xutzin u bixquil ile chique, xu bij:</span>
</div><div class="Paragraph"><span lang="x-acc">—We yix ʼo i xiquin chu tayic, chi ta u be ʼuri —xu bij chique.</span>
</div></div><div class="scrSection"><div class="Section_Head"><span lang="x-acc">Wach u chac tak i tijojbal tzij xu bij i Jesus</span>
</div><div class="Paragraph"><span class="Verse_Number" lang="x-acc">10</span><span lang="x-acc">Are utuquel chic i Jesus, xe upon i cablajuj u tijoxelab ruʼ, tak juban chic chique i je terejnak chirij, xol qui tzʼonoj che chi ca sakirsax chique wach usucʼ i tijojbal tzij xu bij-le. </span><span class="Verse_Number" lang="x-acc">11</span><span lang="x-acc">Xu bij ʼuri chique:</span>
</div><div class="Paragraph"><span lang="x-acc">—Yix ʼut, i Dios u yom chiwe qui ta u be wach usucʼ i ʼatbal tzij aj chicaj, chi n-xa ʼetamax ta ujer. Xui-ri, i juban winak (chi n-que terej ta chwij), xa ruʼ tijojbal tzij ca ʼani i cʼutunic chique. </span><span class="Verse_Number" lang="x-acc">12</span><span lang="x-acc">(Queʼel chique pacha i tzʼibtal canok rumal i mam Isaías ujer): Quiqui ta neri, péro n-quiqui ta tu be; que tzun neri, péro n-ta quiquilo. Man we ta quiqui ta u be, quiqui jalwachij ʼuri qui cʼaslemal, y ca cuytaj qui mac ʼuri rumal i Dios —xu bij chique.</span>
</div></div><div class="scrSection"><div class="Section_Head"><span lang="x-acc">Wach usucʼ i tijojbal tzij re i aj ticanel</span>
</div><div class="Paragraph"><span class="Verse_Number" lang="x-acc">13</span><span lang="x-acc">Teʼuri i Jesus xu bij chique:</span>
</div><div class="Paragraph"><span lang="x-acc">—¿Xak yix n-qui ta tu be i tijojbal tzij-le? We n-xi ta tu be i ral tak tzij-le, ¿wach u tayic ʼuri u be i juban tijojbal tzij quin bij na? </span><span class="Verse_Number" lang="x-acc">14</span><span lang="x-acc">I aj ticanel re ija-le are aj paxsal u tzij i Dios. </span><span class="Verse_Number" lang="x-acc">15</span><span lang="x-acc">I ija-le chi ca tzak pa be, queʼelok pacha quiqui ʼan i winak chi quiqui ta u tzij i Dios, xui-ri, weʼ ca cʼun i Satanas cuʼ, col resaj i tzij chi tictal piqui cʼux. </span><span class="Verse_Number" lang="x-acc">16</span><span lang="x-acc">Xak je ʼo jujun pacha xoʼon i ija chi xtzak pa abaj: are quiqui ta u tzij i Dios, que quicotic quiqui cʼam pa canima. </span><span class="Verse_Number" lang="x-acc">17</span><span lang="x-acc">Xui-ri, n-naj taj ʼenak i raʼ pa canima, rumal-i, n-quiqui chʼij ta naj. Are ca pe i cʼax piquiwi, xak we ca pe chʼoʼoj chiquij rumal u tzij i Dios, xa cacoʼtaj canok. </span><span class="Verse_Number" lang="x-acc">18</span><span lang="x-acc">Xak je ʼo jujun pacha ija xtzak pa qʼuix: quiqui ta u tzij i Dios; </span><span class="Verse_Number" lang="x-acc">19</span><span lang="x-acc">xui-ri, xa que cʼachir rumal i cʼaslemal waral chuwach i jyub taʼaj; xak i qui rayijbal re mas i mer, mas i ubitak que, xak u rayijbal re i qui chʼacul, niʼpa tak ile xa cu chup i ʼutz laj tzij. Rumal-i, n-ta ca wachin chique. </span><span class="Verse_Number" lang="x-acc">20</span><span lang="x-acc">Xui-ri, je ʼo jujun quiqui ta u tzij i Dios, y quiqui cʼam piqui cʼux. Teʼuri, ca wachin chique pacha xoʼon i ija tictal pa ʼutz laj ulew. ʼO jujun chique je pacha i rakan chi xu ya tréinta u wach, xak ʼo jujun quiqui ya sesénta, xak ʼo jujun quiqui ya cien u wach —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I tijojbal tzij re i cantil</span>
</div><div class="Paragraph"><span class="Verse_Number" lang="x-acc">21</span><span lang="x-acc">I Jesus xak xu bij chic jun tzij chique.</span>
</div><div class="Paragraph"><span lang="x-acc">—Jun cantil, are qui cʼam lok, ¿xataba qui ya chuxeʼ jun cajon, o chuxeʼ jun chʼat? N-queje ta ile. I ʼaʼ-le ca yaʼ ʼan chicaj, man ca ʼe u tzunbal</span><span class="scrFootnoteMarker"><a href="#Fdef4af28-050b-49a0-97de-78a54ff85fe4"></a></span><span class="Note_General_Paragraph" id="FDEF4AF28-050B-49A0-97DE-78A54FF85FE4" title="k"><span lang="x-acc">Queje xu bij i Jesus ile, man ire pacha jun cantil cʼun-nak chuwach i jyub taʼaj, chi tzijtal pa ʼekum. Retaʼam chi ire ca yac ʼan chicaj are ca camsax chuwach cruz.</span>
</span><span lang="x-acc">. </span><span class="Verse_Number" lang="x-acc">22</span><span lang="x-acc">Xui-ri, niʼpa i n-ca ʼiltaj taj, ca ʼalijinsax na; xak ronojel niʼpa i uwam u wach ʼis quelsax na chi sak. </span><span class="Verse_Number" lang="x-acc">23</span><span lang="x-acc">We yix ʼo i xiquin chu tayic, chi ta u be ʼuri —xu bij chique.</span>
</div><div class="Paragraph"><span class="Verse_Number" lang="x-acc">24</span><span lang="x-acc">I Jesus xak xu bij i tzij-i chique:</span>
</div><div class="Paragraph"><span lang="x-acc">—Chi cojo retalil che wach quix tijin chu tayic. Ruʼ i pajbal pa quix pajan wi yix, xak ruʼ ile ca paj wi chiwe yix. (We lic qui coj retalil che i sak laj tzij re i Dios, ire cu ya ʼuri mas u nojbal chiwe. Y coʼon panok, mas cu ya na chic chiwe puwi ile.</span><span class="scrFootnoteMarker"><a href="#F489f46a9-ce71-4c33-a872-4f06b28b1080"></a></span><span class="Note_General_Paragraph" id="F489F46A9-CE71-4C33-A872-4F06B28B1080" title="l"><span lang="x-acc">Are iri are i usucʼ i tzij xu bij.</span>
</span><span lang="x-acc">) </span><span class="Verse_Number" lang="x-acc">25</span><span lang="x-acc">Jun, we ʼo na chic ʼo ruʼ, ca yaʼ na mas ʼuri che; xak queje i jun, we n-ta ʼo ruʼ, quelsax na i jubiʼ ʼo ruʼ —xu bij i Jesus chique.</span><span class="scrFootnoteMarker"><a href="#Fcbd0b854-a0d1-4f48-b4a1-3b927abd8642"></a></span><span class="Note_General_Paragraph" id="FCBD0B854-A0D1-4F48-B4A1-3B927ABD8642" title="m"><span lang="x-acc">Queje ile coʼono, man jun, we lic cu coj retalil che i sak laj tzij re i Dios y cu cʼol pu cʼux, i Dios cu cʼut na mas che. Niʼpa i n-quiqui coj ta retalil che, ique quelsax na ʼuri chique wach i qui tom.</span>
</span>
</div></div><div class="scrSection"><div class="Section_Head"><span lang="x-acc">I tijojbal tzij re u qʼuiyic jun ija</span>
</div><div class="Paragraph"><span class="Verse_Number" lang="x-acc">26</span><span lang="x-acc">I Jesus xu bij chic jun tijojbal tzij chique. Xu bij:</span>
</div><div class="Paragraph"><span lang="x-acc">—I ʼatbal tzij re i Dios quin junamsaj ruʼ juban ija tictal na. Queʼelok pacha coʼon jun achi chi cu tic ija pulew. </span><span class="Verse_Number" lang="x-acc">27</span><span lang="x-acc">Ire n-cretamaj taj wach i qʼuiyic coʼon u ticon; ire xa cwaric ʼab ʼab, xak cwalij ronojel u sakirbal. Queje coʼon ire ile, tzʼakat quicʼaw i tiémpo. I u ticon ca poʼic y ca qʼuiyic. Ire n-retaʼam taj wach mer rumal xpoʼ u ticon. </span><span class="Verse_Number" lang="x-acc">28</span><span lang="x-acc">Utuquel i ulew xoʼon che i ticon chi xqʼuiyic y xwachinic. Nabe, calaxic, teʼuri ca qʼuiy i rakan, ca pe i ochʼ che, y pa qʼuisbal-re, coʼon ʼan. </span><span class="Verse_Number" lang="x-acc">29</span><span lang="x-acc">Are ya ʼan chic, ca jachʼic, man ya xu rik i ʼij molbal-re.</span>
</div><div class="Paragraph"><span lang="x-acc">(Queje i tijojbal tzij ile xu bij i Jesus, wach coʼon i Dios chique i qui jachom chic quib puʼab i u ʼatbal tzij ire.)</span>
</div></div><div class="scrSection"><div class="Section_Head"><span lang="x-acc">I tijojbal tzij re ija mostas</span>
</div><div class="Paragraph"><span class="Verse_Number" lang="x-acc">30</span><span lang="x-acc">Teʼuri i Jesus xu bij chique:</span>
</div><div class="Paragraph"><span lang="x-acc">—I ʼatbal tzij re i Dios, ¿wach nawi quin junamsaj ruʼ, sakirsabal-re chiwe wach usucʼ? ¿Wach i tijojbal tzij quin bij na chiwe? </span><span class="Verse_Number" lang="x-acc">31</span><span lang="x-acc">Quin junamsaj ruʼ jun ija re i mostas. I ija-le ca tiquic, are mer chʼutik chuwach ronojel niʼpa ija. </span><span class="Verse_Number" lang="x-acc">32</span><span lang="x-acc">Xui-ri, are tictal chic, ca qʼuiyic, y mas nim queʼel chiquiwach i rachiʼil. Ca pe i u ʼab lic nimak, teʼuri que cʼun i tzʼiquin y quiqui ʼan ni qui soc che u mujbal u ʼab.</span>
</div><div class="Paragraph"><span lang="x-acc">(Queje i tijojbal tzij ile xu bij i Jesus chique, sakirsabal-re wach u qʼuiyaric i u ʼatbal tzij i Dios chique.)</span>
</div></div><div class="scrSection"><div class="Section_Head"><span lang="x-acc">I cʼutunic xoʼon i Jesus chique i winak xa ruʼ tijojbal tzij</span>
</div><div class="Paragraph"><span class="Verse_Number" lang="x-acc">33</span><span lang="x-acc">Queje u cʼutic ile xoʼon i Jesus. Ruʼ uqʼuial ejémplo xe u tijoj che u tzij i Dios, niʼpa tak i tzij chi xe tiqui chu tayic u be. </span><span class="Verse_Number" lang="x-acc">34</span><span lang="x-acc">Are i cʼutunic xoʼon ire chique i winak, ʼis ruʼ tijojbal tzij xu bij chique, xui-ri xu sakij ni usucʼ chique u tijoxelab.</span>
</div></div><div class="scrSection"><div class="Section_Head"><span lang="x-acc">I Jesus xu ʼatij i tew, xak u choʼab i ya</span>
</div><div class="Paragraph"><span class="Verse_Number" lang="x-acc">35</span><span lang="x-acc">Che i ʼij-le, are xoc aʼab, teʼuri i Jesus xu bij chique u tijoxelab:</span>
</div><div class="Paragraph"><span lang="x-acc">—Coj ʼax chʼaka alagun —xu bij.</span>
</div><div class="Paragraph"><span class="Verse_Number" lang="x-acc">36</span><span lang="x-acc">Teʼuri xe qui canaj can i winak y xqui cʼam bi i Jesus chupam i bárco pa cul wi ire; queje ile xqui ticba ʼenam puwi i ya. Xak je ʼo juban chic winak xe ʼe cuʼ chupam juban chic bárco. </span><span class="Verse_Number" lang="x-acc">37</span><span lang="x-acc">Are que tijin chi be, xpe jun nim laj tew puwi i ya. I tew lic cu yac u wi i ya chicaj, y xoc chupam qui bárco, laj xnoj rumal. </span><span class="Verse_Number" lang="x-acc">38</span><span lang="x-acc">I Jesus xa cwar pan che u je i bárco, u yom u jolom pujaʼ u chʼaquet. Ique xe ʼe qui cʼastaj, y xqui bij che:</span>
</div><div class="Paragraph"><span lang="x-acc">—Mayes, ¿yet n-ta ca chʼob che we coj muktaj pa ya? —xe cha.</span>
</div><div class="Paragraph"><span class="Verse_Number" lang="x-acc">39</span><span lang="x-acc">I Jesus xwalijic y xu ʼatij i tew. Xak xu bij che i ya:</span>
</div><div class="Paragraph"><span lang="x-acc">—¡Cha mayij! ¡Chat uxlanok! —xu bij che.</span>
</div><div class="Paragraph"><span lang="x-acc">Teʼuri i tew juntir xuxlanic; xak i ya n-ca silab ta chic.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Teʼuri xu bij chique u tijoxelab:</span>
</div><div class="Paragraph"><span lang="x-acc">—¿Wuchac xi xij iwib? ¿Wuchac n-tu cubibal i cʼux chwe? —xu bij chique.</span>
</div><div class="Paragraph"><span class="Verse_Number" lang="x-acc">41</span><span lang="x-acc">Ique lic je ocnak ʼil che. Xqui bij chiquiwach:</span>
</div><div class="Paragraph"><span lang="x-acc">—¿Bi chi achial ile chi que cojon i ya che, xak i loʼlaj tew? —xqui bij chiquiwach.</span>
</div></div><div class="scrSection"><div class="Section_Head"><span lang="x-acc">Wach i relsaxic itzel tew che achi aj Gadára</span>
</div><div class="Paragraph"><span class="Chapter_Number" lang="x-acc">5</span><span class="Verse_Number" lang="x-acc">1</span><span lang="x-acc">Teʼuri xe upon chʼaka ya, pa qui jyub i aj Gadára. </span><span class="Verse_Number" lang="x-acc">2</span><span lang="x-acc">I Jesus, are xel pa bárco, juntir xcʼun jun achi ruʼ, chi ʼo itzel tew che. I achi-ri petnak pa tak pantion chuwi camnak. </span><span class="Verse_Number" lang="x-acc">3</span><span lang="x-acc">Chila jekel wi pa tak pec que i camnak. Ire tijtal u ximic cumal i winak, xui-ri ne te tiquinak che, xak mi ne ruʼ carena. </span><span class="Verse_Number" lang="x-acc">4</span><span lang="x-acc">Qʼuialmul qui yutʼum i rakan i u ʼab che carena, xui-ri ire ʼis xu tʼukij, xa xoʼon chʼakatak che. Niʼpa i chʼichʼ qui cojom che i rakan, ʼis ca tiqui chu ʼajic; mi jun winak ca tiqui che ire. </span><span class="Verse_Number" lang="x-acc">5</span><span lang="x-acc">Chi paʼij chi chaʼab, ire xmalcat tzam tak jyub xak chuwi camnak, toʼ ca siqʼuinic. Xak cu joy i rij che abaj. </span><span class="Verse_Number" lang="x-acc">6</span><span lang="x-acc">Are xril u wach i Jesus cʼa naj panok, xa ʼe paʼanem, y xuqui chuwach. </span><span class="Verse_Number" lang="x-acc">7</span><span lang="x-acc">Teʼuri xsiqʼuin chu bixquil i tzij-i:</span>
</div><div class="Paragraph"><span lang="x-acc">—Jesus, yet chi at u Cʼojol i Dios chi ʼatz u ʼij, ¿wuchac xat cʼun wuʼ? Chuwach i Dios lic quin tzʼonoj chawe, min a ya pa cʼax —xu bij. (Ile are itzel tew xchʼawic.)</span>
</div><div class="Paragraph"><span class="Verse_Number" lang="x-acc">8</span><span lang="x-acc">Queje ile xu bij, man i Jesus ca tijin chu bixquil:</span>
</div><div class="Paragraph"><span lang="x-acc">—Yet, at itzel tew, ¡chat el che i achi-ri!</span>
</div><div class="Paragraph"><span class="Verse_Number" lang="x-acc">9</span><span lang="x-acc">I Jesus xu tzʼonoj che:</span>
</div><div class="Paragraph"><span lang="x-acc">—¿Wach a bi? —xu bij che.</span>
</div><div class="Paragraph"><span lang="x-acc">Ire xu bij:</span>
</div><div class="Paragraph"><span lang="x-acc">—Are in bi, are “Legion”</span><span class="scrFootnoteMarker"><a href="#Fa46ee755-9687-42a0-9417-3221b1df2951"></a></span><span class="Note_General_Paragraph" id="FA46EE755-9687-42A0-9417-3221B1DF2951" title="n"><span lang="x-acc">I usucʼ i tzij “Legion” queʼelok “je qʼui”.</span>
</span><span lang="x-acc">, man oj qʼui —xu bij.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Ire lic xu tzʼonoj che i Jesus:</span>
</div><div class="Paragraph"><span lang="x-acc">—Moj a tak bi naj che i jyub-i —xu bij.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Chu nakaj i jyub-le ʼo juban ak que tijin chi waʼim chuwach jun ral jyub. </span><span class="Verse_Number" lang="x-acc">12</span><span lang="x-acc">Are ʼuri i itzel tak tew lic xqui tzʼonoj che i Jesus:</span>
</div><div class="Paragraph"><span lang="x-acc">—Choj a taka bi cuʼ i ak-le; cha ya chake coj oc chique —que cha.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Teʼuri i Jesus xu ya chique pacha i xqui tzʼonoj; xe ʼel ʼuri che achi y xe oc chique i ak. I uqʼuial ak-le, juntir xe ʼe paʼanem chu chiʼ jun siwan; xe tzak bi cʼa pa ya y xe jiʼic. Colo je queb mil i qui qʼuial i ak-le.</span>
</div><div class="Paragraph"><span class="Verse_Number" lang="x-acc">14</span><span lang="x-acc">I aj yuʼul ak lic xqui xij quib. Xe ʼe paʼanem chija, xak pa tak jyub, chu lapic wach i xquilo. Y xe cʼun i winak chi rilic wach i xa ʼani chila. </span><span class="Verse_Number" lang="x-acc">15</span><span lang="x-acc">Are xe upon ruʼ i Jesus, xquil i achi chi ʼo te itzel tew che. Xquilo chi toʼ chʼucul chubic, jic chic u nojbal; u cojom chic u ʼuʼ. Rumal-i, i winak-i lic xqui xij quib che i Jesus. </span><span class="Verse_Number" lang="x-acc">16</span><span lang="x-acc">Je niʼpa i quilom wach u ʼanom i Jesus che i achi-le, ique xqui lap chique i juban chi cʼa te xe cʼunic. Xqui bij chique wach i quelsaxic itzel tew che i achi, xak wach tak xqui ʼan i ak. </span><span class="Verse_Number" lang="x-acc">17</span><span lang="x-acc">Teʼuri i winak xe oc chu tzʼonoxic pawor che i Jesus chi quel chila che i qui jyub.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Are ca tijin roquic i Jesus pa bárco, i achi, chi ʼo te itzel tew che, lic craj te ʼenam ruʼ. </span><span class="Verse_Number" lang="x-acc">19</span><span lang="x-acc">I Jesus n-xu ya ta che, xui-ri, xu bij che:</span>
</div><div class="Paragraph"><span lang="x-acc">—Jat che awachoch cuʼ awachalal. Ja lapa chique wach u ʼanom i Awajwal chawe; ja bij chique chi lic xril toʼbal a wach —xu bij i Jesus che.</span>
</div><div class="Paragraph"><span class="Verse_Number" lang="x-acc">20</span><span lang="x-acc">I achi-le xa ʼe chu bixquil wach i utzil chomal u ʼanom i Jesus che. Naj xa ʼec; xbin chupam i lajuj tinimit re i Decápolis chu bixquil. Conojel i winak chila lic xqui bisoj wach i cu bij i achi-ri.</span>
</div></div><div class="scrSection"><div class="Section_Head"><span lang="x-acc">Wach i rutzirsaxic u miʼal i ma Jáiro, xak i rutzirsaxic i ixok chi xu chap u ʼuʼ i Jesus</span>
</div><div class="Paragraph"><span class="Verse_Number" lang="x-acc">21</span><span lang="x-acc">I Jesus, are xa ʼax chali ruʼ u bárco jewa, lic xe moltaj mas i winak ruʼ. Ire xcanaj can chu chiʼ i alagun. </span><span class="Verse_Number" lang="x-acc">22</span><span lang="x-acc">Are ʼo chila, xupon jun achi ruʼ, ma Jáiro u bi. Ire jun cajwal re i molbalʼib que i aj Israel. Are xril i Jesus, xuqui chuwach. </span><span class="Verse_Number" lang="x-acc">23</span><span lang="x-acc">Lic xu tzʼonoj jun pawor che. Xu bij:</span>
</div><div class="Paragraph"><span lang="x-acc">—I ral in miʼal ya ca camic —coʼono—. Cha ʼana utzil chomal chwe, jo wuʼ, que a ya a ʼab puwi, cawutzirsabej-re, ca yabej re u cʼaslemal —xu bij.</span>
</div><div class="Paragraph"><span class="Verse_Number" lang="x-acc">24</span><span lang="x-acc">Are ʼuri i Jesus xa ʼe ruʼ i achi. Mas je qʼui i winak je teren chirij; lic ca bajbat i Jesus chiquixol i winak. </span><span class="Verse_Number" lang="x-acc">25</span><span lang="x-acc">Xak chiquixol i winak-le, ʼo jun ixok lic iwab. ʼO chic cablajuj junab u jekanic i yobil ʼo che; n-ca tani ta chic u yobil. </span><span class="Verse_Number" lang="x-acc">26</span><span lang="x-acc">Ire ʼenak chic cuʼ uqʼuial aj cun, lic u chʼijom i cʼax rumal wach ʼantal che cumal, xak ʼis u sachom chic u mer rumal; xui-ri n-ta xoʼon re che; xa mas cu tzʼabij u yobil. </span><span class="Verse_Number" lang="x-acc">27</span><span lang="x-acc">Ire u tom rason wach coʼon i Jesus, rumal-i xe u mina rib chiquixol i uqʼuial winak chirij i Jesus, y xu yin pan u ʼuʼ. </span><span class="Verse_Number" lang="x-acc">28</span><span lang="x-acc">Queje xoʼon ire ile, man xu chʼob ire, “We xui quin chap jubiʼ u ʼuʼ i Jesus, quin utzir na.” </span><span class="Verse_Number" lang="x-acc">29</span><span lang="x-acc">Are xu chap u ʼuʼ, juntir xtan can u quiqʼuel. Xu na pu chʼacul chi ya xutzir i cʼax che. </span><span class="Verse_Number" lang="x-acc">30</span><span lang="x-acc">Xak i Jesus xu naʼo chi xak teʼet, ruʼ u choʼab, rutzirsam jun iwab. Rumal-i, xtzun chirij.</span>
</div><div class="Paragraph"><span lang="x-acc">—¿Pachin xu yin in ʼuʼ? —xu bij.</span>
</div><div class="Paragraph"><span class="Verse_Number" lang="x-acc">31</span><span lang="x-acc">I u tijoxelab xqui bij che:</span>
</div><div class="Paragraph"><span lang="x-acc">—Lic je qʼui i winak cat qui pitzʼo, y yet ca bij ¿pachin xu yin in ʼuʼ? ¿Wach retamaxic caka ʼan yoj ile? —xe cha.</span>
</div><div class="Paragraph"><span class="Verse_Number" lang="x-acc">32</span><span lang="x-acc">I Jesus n-xu mayij ti u tzucuxic chiquixol i winak pachin xyinawic. </span><span class="Verse_Number" lang="x-acc">33</span><span lang="x-acc">Rumal-i, i ixok lic xu xij rib, man retaʼam wach u ʼanom che. Ca barbatic xa ʼec, y xuqui chuwach i Jesus. Xu bij i sak laj tzij che, ronojel niʼpa i u ʼanom. </span><span class="Verse_Number" lang="x-acc">34</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Wacʼal, at utzirnak chic rumal u cubibal a cʼux chwe. ʼUtz cat ʼec, mat cʼachir chic; ya xutzir i yobil chawij —xu bij i Jesus che.</span>
</div><div class="Paragraph"><span class="Verse_Number" lang="x-acc">35</span><span lang="x-acc">Cʼa ca tijin i Jesus chi tzij, ʼo i xe cʼun pa rachoch i cajwal i molbalʼib. Xqui bij che i qui patron:</span>
</div><div class="Paragraph"><span lang="x-acc">—I a miʼal ya xcamic. N-ta chic u chac we ca ʼe i Mayes awuʼ —xqui bij.</span>
</div><div class="Paragraph"><span class="Verse_Number" lang="x-acc">36</span><span lang="x-acc">Xui-ri i Jesus n-xoʼon ta cas chique, wach i xqui bij; xa xu bij che i cajwal i molbalʼib:</span>
</div><div class="Paragraph"><span lang="x-acc">—Mat oc ʼil che, xui-ri, cha cuba a cʼux chwe —xu bij che.</span>
</div><div class="Paragraph"><span class="Verse_Number" lang="x-acc">37</span><span lang="x-acc">I Jesus n-xu ya taj chi que rachiʼilaj bi i winak ruʼ. Xui i ma Pédro, i ma Jacóbo, xak i ma Wan chi u chaʼ i ma Jacóbo, xui ique xe u cʼam bi ruʼ. </span><span class="Verse_Number" lang="x-acc">38</span><span lang="x-acc">Are xe upon ruʼ rachoch i cajwal i molbalʼib, xril i Jesus chi toʼ que chʼokowic; i winak toʼ que oʼic, toʼ que siqʼuinic. </span><span class="Verse_Number" lang="x-acc">39</span><span lang="x-acc">Are xoc pa ja, xu bij chique:</span>
</div><div class="Paragraph"><span lang="x-acc">—¿Wuchac xa quix chʼokowic, xa quix oʼic? I ali n-camnak taj; xa cwaric —xu bij chique.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Xui-ri, i winak xa xqui tzeʼej che. Are ʼuri i Jesus ʼis xe resaj li chi sak conojel, teʼuri xe u cʼam bi i u kajaw i u chuch i ali, chilam i je rachiʼil bi ire, y xe oc pa ʼo wi ali. </span><span class="Verse_Number" lang="x-acc">41</span><span lang="x-acc">Teʼuri xu chap u ʼab i ali, y xu bij pa qui chʼawbal ique:</span>
</div><div class="Paragraph"><span lang="x-acc">—Talíta cúmi —xu bij.</span>
</div><div class="Paragraph"><span lang="x-acc">Are i usucʼ i tzij-le: Ali, quin bij chawe, chat walijok, coʼono.</span>
</div><div class="Paragraph"><span class="Verse_Number" lang="x-acc">42</span><span lang="x-acc">Are xu bij ile, i ali juntir xwalijic, y xoc chi binic; i je ʼo chila lic xqui bisoj che. I ali ʼo cablajuj junab che. </span><span class="Verse_Number" lang="x-acc">43</span><span lang="x-acc">I Jesus lic xu bij chique chi mi ta jubiʼ quiqui chʼachʼa wach i xquilo. Xak xu bij chique chi quiqui ya u wa i ali.</span>
</div></div><div class="scrSection"><div class="Section_Head"><span lang="x-acc">I aj Nazaret xqui xutuj u cʼutunic i Jesus</span>
</div><div class="Paragraph"><span class="Chapter_Number" lang="x-acc">6</span><span class="Verse_Number" lang="x-acc">1</span><span lang="x-acc">Teʼuri, i Jesus xel che i tinimit-le cuʼ u tijoxelab, y xe ʼe pu tinimit ire. </span><span class="Verse_Number" lang="x-acc">2</span><span lang="x-acc">Are xu rik i uxlambal ʼij, xoc pa ja re i molbalʼib y xoc chu cʼutic chique i winak chila. Je qʼui i winak je ʼo chila; niʼpa i xqui ta u tzij lic xqui bisoj che.</span>
</div><div class="Paragraph"><span lang="x-acc">—¿Pa xu tijoj wi rib i achi-le ronojel wach ca tijin chu ʼonquil? —xqui bij—. ¿Wach usucʼ i nojbal chi yatal che? ¿Pa xu nawsaj wi rib ire-le chu ʼonquil i milágro? </span><span class="Verse_Number" lang="x-acc">3</span><span lang="x-acc">¿Xataba n-are ti ire-le i aj ʼanol mexa? Ile xa are i ralab i ati Mariy; xa are i catz a-Jacóbo, i aJose, i a-Júdas, i a-Simon. ¿Xataba i ranab ne te je jekel chi kuʼ yoj? Je jekelic pues. Queje ile xqui bij i winak. Xa xqui xutuj wach i xu bij, wach i xu ʼano.</span>
</div><div class="Paragraph"><span class="Verse_Number" lang="x-acc">4</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Conojel quiqui coj u ʼij jun ajbil u tzij i Dios, xui i je rach aj tinimit n-quiqui coj tu ʼij. Xak queje i rachalal, tak i je aj pa rachoch, xak n-quiqui coj tu ʼij —xu bij chique.</span>
</div><div class="Paragraph"><span class="Verse_Number" lang="x-acc">5</span><span lang="x-acc">I winak chila n-xqui cuba ti qui cʼux che, rumal-i, ire n-xtiqui ta chu ʼanic i milágro.</span><span class="scrFootnoteMarker"><a href="#F1e892c58-8abe-46d1-96cd-37ee1a879e34"></a></span><span class="Note_General_Paragraph" id="F1E892C58-8ABE-46D1-96CD-37EE1A879E34" title="o"><span lang="x-acc">I winak xe walij chirij i Jesus y xquesaj bi pa tinimit. Chawila i u wuj i San Lúcas 4.28-38.</span>
</span><span lang="x-acc"> Xui je queb oxib winak xu ya u ʼab piquiwi y xe rutzirsaj. </span><span class="Verse_Number" lang="x-acc">6</span><span lang="x-acc">Lic xu bisoj man i winak n-xqui cuba ti qui cʼux che. Teʼuri xa ʼe pa tak aldéa nakaj chu cʼutic chique i winak.</span>
</div></div><div class="scrSection"><div class="Section_Head"><span lang="x-acc">I Jesus xe u tak bi u tijoxelab chu paxsaxic u tzij i Dios</span>
</div><div class="Paragraph"><span class="Verse_Number" lang="x-acc">7</span><span lang="x-acc">Xoʼon panok xe u siqʼuij i cablajuj u tijoxelab ruʼ, y pa cacabil xu jek bi qui takic pa tak aldéa. Xu ya piquiʼab caquesaj itzel tak tew chique i winak. </span><span class="Verse_Number" lang="x-acc">8</span><span lang="x-acc">Xak xu bij chique n-ta quiqui cʼam bic are quiqui maj qui be, mi tene qui teb, mi tene qui wa, mi tene qui mer; xui qui chʼamiy quiqui cʼam bic. </span><span class="Verse_Number" lang="x-acc">9</span><span lang="x-acc">Xak xu bij chique chi toʼ xajab chiqui cojo, xak miqui cʼam chubi jumolaj qui ʼuʼ, xui i jumolaj chi qui cojom bic. </span><span class="Verse_Number" lang="x-acc">10</span><span lang="x-acc">Xak xu bij chique:</span>
</div><div class="Paragraph"><span lang="x-acc">—We ʼo jun winak cu ya i posar, chix ʼol na ruʼ; cʼa te qui canaj we quix el che i aldéale. </span><span class="Verse_Number" lang="x-acc">11</span><span lang="x-acc">We ʼo i winak n-quix qui cʼulaj taj, xak n-cacaj ti u tayic i tzij, chix el chila. Che i pu can i ulew che iwakan, cʼutbal-re chique chi cʼo can i qui mac chiquij. I tinimit-le, are ca cʼun i tojpen re qʼuisbal ʼij, sak laj tzij i quin bij chiwe, mas nim ni tojbal mac que ique chuwach i queb tinimit Sodóma y Gomórra</span><span class="scrFootnoteMarker"><a href="#Ff81f7278-8108-456c-88c4-ed40ded849da"></a></span><span class="Note_General_Paragraph" id="FF81F7278-8108-456C-88C4-ED40DED849DA" title="p"><span lang="x-acc">Cha tzucuj i queb tzij-i pa Diccionário pa qʼuisbal re i wuj-i.</span>
</span><span lang="x-acc"> —xu bij chique u tijoxelab.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Teʼuri ique xe ʼe chu bixquil chique i winak chi ʼo u chac quiqui jalwachij qui nojbal chi n-ʼus taj. </span><span class="Verse_Number" lang="x-acc">13</span><span lang="x-acc">Xak xquesaj je qʼui itzel tak tew chique i winak; xak je qʼui iwabib xqui coj acéite piquiwi y xe cutzirsaj.</span>
</div></div><div class="scrSection"><div class="Section_Head"><span lang="x-acc">Wach i camic ʼantal che i ma Wan chi aj kajsanel ya</span>
</div><div class="Paragraph"><span class="Verse_Number" lang="x-acc">14</span><span lang="x-acc">Xoʼon panok, xak i ma Heródes, chi ʼatol tzij piquiwi i aj Israel winak, xak xu ta u tzijol wach i nim laj ʼanic ca tijin i Jesus chu ʼonquil, man conojel i winak quiqui lapo. Ire xu bij:</span>
</div><div class="Paragraph"><span lang="x-acc">—Are i ʼetz ma Wan aj kajsanel ya, walijnak chic chiquixol i camnak. Are i rumal ʼuri chi ʼo i choʼab ruʼ chu ʼonquil i milágro —xu bij.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Xak je ʼo juban chic xqui bij:</span>
</div><div class="Paragraph"><span lang="x-acc">—Are i ujer ajbil u tzij i Dios mam Elías —xe cha. Xak ʼo i que binic:</span>
</div><div class="Paragraph"><span lang="x-acc">—Are jun cʼacʼ laj ajbil u tzij i Dios pacha i je re ujer —xe cha.</span>
</div><div class="Paragraph"><span class="Verse_Number" lang="x-acc">16</span><span lang="x-acc">I ma Heródes, are xu ta, xu bij:</span>
</div><div class="Paragraph"><span lang="x-acc">Ire-le are i ma Wan, chi xin tak u cʼatzixic u jolom; ya walijnak chic chiquixol i camnak —xu bij.</span>
</div><div class="Paragraph"><span class="Verse_Number" lang="x-acc">17-18</span><span lang="x-acc">I ma Heródes u camsam i ma Wan rumal i rixokil, chi ati Erodiys u bi. Are maja ca camsax i ma Wan, i ma Heródes xu maj i ati Erodiys che u chaʼ, chi ma Felípe. I ma Wan xu bij che:</span>
</div><div class="Paragraph"><span lang="x-acc">—N-ʼus taj cat qʼuiji ruʼ i rixokil a chaʼ —xu bij.</span>
</div><div class="Paragraph"><span lang="x-acc">Rumal-i, i ma Heródes xu tak u chapic i ma Wan, xu xim ruʼ carena, y xu tzʼapij pa cárcel.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I ati Erodiys tzel cril i ma Wan. Craj cu camsaj, xui-ri n-cu rik taj wach u ʼanic cu ʼan che, </span><span class="Verse_Number" lang="x-acc">20</span><span lang="x-acc">man i ma Heródes n-xu ya ta che. Retaʼam chi ma Wan, lic sucʼul i cu ʼano; lic chʼam u cʼaslemal. Rumal-i, xu xij rib che. Are i rumal ʼuri n-xu ya ta che ixok coʼon cʼax che. I ma Heródes, are xu ta i u tzij i ma Wan, lic ʼutz xu ta, xui-ri, ʼo ca tiʼan pu cʼux rumal; n-xu rik taj wach i cu ʼano. </span><span class="Verse_Number" lang="x-acc">21</span><span lang="x-acc">I ati Erodiys lic xraj u camsaxic i ma Wan, y xoʼon panok xu rik i ʼij che. I ma Heródes xoʼon jun nimaʼij re u ʼij ire. Je qʼui i nimak tak winak xe cʼun chu tijawic cenar ruʼ. Xe cʼun i je rakan u ʼab, xak xe cʼun i je cajʼatzil i u soldádo, xak xe cʼun i nimak qui patan re ronojel i jyub Galiléa. </span><span class="Verse_Number" lang="x-acc">22</span><span lang="x-acc">Are que tijin chi waʼim, xoc bi i ralit i ati Erodiys, y xoc chi xajawic chiquiwach. I ma Heródes, cuʼ i je ʼo ruʼ, kus xquilo wach i xajawic xoʼon i ali. Rumal-i xu bij che:</span>
</div><div class="Paragraph"><span lang="x-acc">—Cha tzʼonoj chwe wach i cawaj quin ya chawe, y yin quin ya na ʼuri chawe —xu bij che ali. </span><span class="Verse_Number" lang="x-acc">23</span><span lang="x-acc">Lic xu cuxtaj u bi i Dios chu bixquil.</span>
</div><div class="Paragraph"><span lang="x-acc">—Yin lic quin ya na chawe pachique tak ca tzʼonoj chwe. N-ta coʼono we ca tzʼonoj i nicʼaj i uqʼuial tinimit chi ʼo pin ʼab —xu bij—, lic quin ya na chawe. Queje ile xu bij i ma Heródes.</span>
</div><div class="Paragraph"><span class="Verse_Number" lang="x-acc">24</span><span lang="x-acc">I ali xe u tzʼonoj che u chuch:</span>
</div><div class="Paragraph"><span lang="x-acc">—¿Wach quin tzʼonoj che, ca bij yet? —xu bij che.</span>
</div><div class="Paragraph"><span lang="x-acc">—Cha tzʼonoj u jolom i ma Wan che, chi aj kajsanel ya —xu bij u chuch che.</span>
</div><div class="Paragraph"><span class="Verse_Number" lang="x-acc">25</span><span lang="x-acc">I ali juntir xtzalijic; xa ʼe ruʼ i ma Heródes y xu bij che:</span>
</div><div class="Paragraph"><span lang="x-acc">—Woʼor tan cwaj i u jolom i ma Wan, aj kajsanel ya; cwaj ca ya li chwe chupam jun plato —xu bij.</span>
</div><div class="Paragraph"><span class="Verse_Number" lang="x-acc">26</span><span lang="x-acc">I ʼatol tzij, are xu ta ile, lic xbison rumal. Xui-ri, ire u bim chic chiquiwach conojel, chi cu ya na che wach i ca tzʼonox che, xak u cuxtam u bi i Dios puwi u tzij. Rumal-i, n-xraj ta ire cu tzalij u tzij. </span><span class="Verse_Number" lang="x-acc">27</span><span lang="x-acc">Are ʼuri xu tak-la bi jun soldádo chu cʼamic u jolom i ma Wan. </span><span class="Verse_Number" lang="x-acc">28</span><span lang="x-acc">I soldádo xa ʼe ruʼ i cárcel, y xresaj u jolom i ma Wan; xu ya ʼuri pa plato y xu cʼam bi che ali. Ire-le xe u jacha che u chuch.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I u tijoxelab i ma Wan, are xqui ta wach xa ʼan che, xe qui cʼama u nimal y xe qui muku.</span>
</div></div><div class="scrSection"><div class="Section_Head"><span lang="x-acc">I qui tzukic joʼob mil winak</span>
</div><div class="Paragraph"><span class="Verse_Number" lang="x-acc">30</span><span lang="x-acc">Xoʼon panok, i u tijoxelab i Jesus xe tzalij chic y xqui mol quib ruʼ i Jesus. Xe oc chu lapic che niʼpa i qui ʼanom y niʼpa i qui cʼutum chique i winak. </span><span class="Verse_Number" lang="x-acc">31</span><span lang="x-acc">Teʼuri i Jesus xu bij chique:</span>
</div><div class="Paragraph"><span lang="x-acc">—Joʼ. Jo che jun lugar pa n-ta wi winak; coj uxlan jubiʼ —coʼono.</span>
</div><div class="Paragraph"><span lang="x-acc">Queje xraj ire ile, man i winak n-ta qui qʼuisic ruʼ. N-ca tijtaj ta chic u wa cumal. </span><span class="Verse_Number" lang="x-acc">32</span><span lang="x-acc">Rumal-i, i Jesus cuʼ u tijoxelab, quituquel xe ʼe chupam jun bárco che jun lugar pa n-ta wi winak. </span><span class="Verse_Number" lang="x-acc">33</span><span lang="x-acc">Xui-ri, are xe ʼec, je qʼui i winak xe ʼilawic y xquetamaj chi are i Jesus. Are ʼuri xe ʼe paʼanem chi tak u chiʼ i alagun; nabe xe upon ique chuwach i Jesus. ʼIs pa ronojel tak tinimit je petnak wi. </span><span class="Verse_Number" lang="x-acc">34</span><span lang="x-acc">I Jesus, are xel pa bárco, xe ril je uqʼuial winak je ʼo tan chic chila. Cʼax xu na u cʼux chique, man je pacha juban chij n-ta que chajiwic. Rumal-i, xoc chu bixquil uqʼuial cʼutunic chique. </span><span class="Verse_Number" lang="x-acc">35</span><span lang="x-acc">Are mer xkaj i ʼij, i u tijoxelab xe tejeb ruʼ y xqui bij che:</span>
</div><div class="Paragraph"><span lang="x-acc">—Ya xkaj i ʼij, y waral xa tzʼinilic jyub, n-ta winak chi. </span><span class="Verse_Number" lang="x-acc">36</span><span lang="x-acc">Cha bij chique i winak ʼutz que ʼe chu tzucuxic qui wa chi tak ja, xak pa tak aldéa nakaj —xqui bij che i Jesus.</span>
</div><div class="Paragraph"><span class="Verse_Number" lang="x-acc">37</span><span lang="x-acc">Xui-ri, ire xu bij chique:</span>
</div><div class="Paragraph"><span lang="x-acc">—Yix chi ya chique wach quiqui tij na —coʼono.</span>
</div><div class="Paragraph"><span lang="x-acc">—¿Cawaj bari que ʼe ka loʼo queb ciénto quetzal caxlanwa, tzukbal que i winak-i? —xqui bij che.</span>
</div><div class="Paragraph"><span class="Verse_Number" lang="x-acc">38</span><span lang="x-acc">Ire xu tzʼonoj chique:</span>
</div><div class="Paragraph"><span lang="x-acc">—¿Niʼpa i caxlanwa ʼo iwuʼ? Je iwilapeʼ.</span>
</div><div class="Paragraph"><span lang="x-acc">Ique, are xquetamaj niʼpa ʼo cuʼ, xqui bij che:</span>
</div><div class="Paragraph"><span lang="x-acc">—ʼO joʼob caxlanwa ruʼ queb car —xe cha.</span>
</div><div class="Paragraph"><span class="Verse_Number" lang="x-acc">39</span><span lang="x-acc">Teʼuri i Jesus xe u tak i winak chi que cubi chuwa tak qʼuim pa tak tzobajil. </span><span class="Verse_Number" lang="x-acc">40</span><span lang="x-acc">Che tak i tzobajil-le, ʼo jujun chi ʼo i cincuénta chique, xak je ʼo jujun je ʼo jun ciénto chique. </span><span class="Verse_Number" lang="x-acc">41</span><span lang="x-acc">Teʼuri i Jesus xu chap i joʼob caxlanwa, xak i queb car; are ʼuri xtzun chicaj xu cʼamwaj xu tioxij che i Dios. Teʼuri xu pir i caxlanwa, y xu ya chique u tijoxelab, quiqui jachbej-re chique i winak. Xak i queb car xu ya chique, man xak quiqui ya chique conojel i winak. </span><span class="Verse_Number" lang="x-acc">42</span><span lang="x-acc">Conojel ʼis xe waʼic y xe nojic. </span><span class="Verse_Number" lang="x-acc">43</span><span lang="x-acc">Are xquelej, i u tijoxelab xqui mol u chiʼ niʼpa i chʼakatak caxlanwa, xak i car chi n-xqʼuis taj. Xnoj cablajuj coban che i chʼakatak chi xsobrinic. </span><span class="Verse_Number" lang="x-acc">44</span><span lang="x-acc">Niʼpa i achiab xe tzukic, je joʼob mil.</span>
</div></div><div class="scrSection"><div class="Section_Head"><span lang="x-acc">Wach i binic xoʼon i Jesus puwi ya</span>
</div><div class="Paragraph"><span class="Verse_Number" lang="x-acc">45</span><span lang="x-acc">Are xutzin ile, i Jesus xu bij chique u tijoxelab chi que oc chic pa bárco, que ʼax chʼaka alagun cʼa pa tinimit Betsáida. Queje xu bij ile chi quiqui ʼan ique tzʼakat ire que u ʼijla bi i winak. </span><span class="Verse_Number" lang="x-acc">46</span><span lang="x-acc">Are xutzin qui ʼijlaxic i winak, xa ʼe che jun jyub chu tzʼonoxic che i Dios. </span><span class="Verse_Number" lang="x-acc">47</span><span lang="x-acc">Are xoc aʼab, i u tijoxelab ya que upon pa nicʼaj alagun; i Jesus utuquel ʼo che i jyub-le. </span><span class="Verse_Number" lang="x-acc">48</span><span lang="x-acc">Are ʼo chila, xe ril lok chi u tijoxelab uyej quiqui ʼan chu minic bi qui bárco chuwi ya, rumal i tew chi lic xpe chirij. Are ya ca pe u sakiric, i Jesus ya ca nakajab cuʼ, lic ca bin chuwi ya; ca tijin ricʼawic chiquiwach ique. </span><span class="Verse_Number" lang="x-acc">49</span><span lang="x-acc">I u tijoxelab, are xquilo chi ca bin chuwi ya, xqui chʼob ique, mok jun xibinel, y xe siqʼuin rumal. </span><span class="Verse_Number" lang="x-acc">50</span><span lang="x-acc">Queje xqui ʼan ile, man conojel xquilo, xak ʼis xe oc ʼil rumal. Xui-ri, ire xe u ʼijla; xu bij chique:</span>
</div><div class="Paragraph"><span lang="x-acc">—¡Mi xij iwib! Xa yin. ¡Chi cowirsaj i cʼux! —coʼono.</span>
</div><div class="Paragraph"><span class="Verse_Number" lang="x-acc">51</span><span lang="x-acc">Teʼuri xoc cuʼ pa bárco; are ʼuri i tew xuxlanic. I u tijoxelab lic xqui bisoj rumal. </span><span class="Verse_Number" lang="x-acc">52</span><span lang="x-acc">Ique n-qui tom tu be wach usucʼ i milágro xoʼon ire che i caxlanwa (chi are ire ʼo puwi ronojel niʼpa i ʼolic). Ique toʼ tzʼapil i qui nojbal.</span>
</div></div><div class="scrSection"><div class="Section_Head"><span lang="x-acc">I Jesus xe rutzirsaj i wabib pa Genesaret</span>
</div><div class="Paragraph"><span class="Verse_Number" lang="x-acc">53</span><span lang="x-acc">Are xe ʼax chʼakap, xe upon chu chiʼ i jyub Genesaret. Chila xqui yukba wi can i qui bárco. </span><span class="Verse_Number" lang="x-acc">54</span><span lang="x-acc">Juntir, are xe ʼel pa bárco, i winak je ʼo chila xquilo chi are i Jesus. </span><span class="Verse_Number" lang="x-acc">55</span><span lang="x-acc">Rumal-i, ʼis xe ʼe paʼanem chu cʼamic li qui iwabib chuwa chʼat pa ʼo wi i Jesus. </span><span class="Verse_Number" lang="x-acc">56</span><span lang="x-acc">Pa tak ca ʼe wi ire, pa tak tinimit, pa tak aldéa, pa tak jyub, ʼis que qui cʼam li iwabib ruʼ. Xe qui ya chi tak be, y lic xqui tzʼonoj che chi ca yaʼ chique quiqui chap jubiʼ u ʼuʼ. Conojel niʼpa i xqui chap u ʼuʼ, xe utziric.</span>
</div></div><div class="scrSection"><div class="Section_Head"><span lang="x-acc">Wach i ca ʼanaw n-chʼam taj chique i winak</span>
</div><div class="Paragraph"><span class="Chapter_Number" lang="x-acc">7</span><span class="Verse_Number" lang="x-acc">1</span><span lang="x-acc">ʼO jujun aj Fariséo winak xe tejeb pan ruʼ i Jesus, cucʼam quib cuʼ jujun aj tijonel re i ujer ʼatbal tzij. Ique je petnak pa Jerusalen. </span><span class="Verse_Number" lang="x-acc">2</span><span lang="x-acc">Are xe upon ruʼ, xquilo chi ʼo jujun chique u tijoxelab i Jesus chi que wa ruʼ qui ʼab tzʼil, quiqui bij ique, man n-quiqui coj ta retalil chu chʼajic qui ʼab pacha quiqui ʼan i aj Fariséo winak. </span><span class="Verse_Number" lang="x-acc">3</span><span lang="x-acc">(I aj Fariséo, xak conojel i juban aj Israel winak quiqui ʼan pacha i qui costúmbre i catit qui mam; n-ca tijaw ti wa we n-quiqui chʼaj ti qui ʼab qʼuialmul. </span><span class="Verse_Number" lang="x-acc">4</span><span lang="x-acc">Are que cʼun pa qʼuebal, n-quiqui tij ta tan i wa we n-qui chʼajom ti qui ʼab pacha cu bij i qui costúmbre ique. Xak ʼo chic juban uqʼuial costúmbre je teren chirij: ʼo rawasil che i qui bas, xak che i qui xar, xak queje che i qui pichel chʼichʼ, xak queje che i qui chʼat</span><span class="scrFootnoteMarker"><a href="#Ff1dd6fcb-ace4-4f8b-b367-e2e90d2e821c"></a></span><span class="Note_General_Paragraph" id="FF1DD6FCB-ACE4-4F8B-B367-E2E90D2E821C" title="q"><span lang="x-acc">I qui chʼat-le are pa que uxlan wi are quiqui tij i qui wa.</span>
</span><span lang="x-acc">; ʼis ʼo rawasil che chi quiqui chʼajo.) </span><span class="Verse_Number" lang="x-acc">5</span><span lang="x-acc">Rumal-i, i aj Fariséo-le, xak i aj tijonel re i ujer ʼatbal tzij xqui bij che i Jesus:</span>
</div><div class="Paragraph"><span lang="x-acc">—I a tijoxelab, ¿wuchac n-quiqui ʼan ta ique pacha qui bim can i katit kamam ujer? ¿Wuchac quiqui tij qui wa, we n-chʼam ti qui ʼab chuwach i Dios? —xqui bij che.</span>
</div><div class="Paragraph"><span class="Verse_Number" lang="x-acc">6</span><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—Lic katzij xu bij i mam Isaías ujer. Yix xa queb i palaj. Lic quix ʼanawic pacha chom i qui ʼano, xui-ri ire u bim canok wach quix tijin yix chu ʼanic woʼor. U bim canok chi Dios u bim na:</span>
</div><div class="Line1"><span lang="x-acc">I winak-i lic quiqui coj in ʼij ruʼ qui chiʼ,</span>
</div><div class="Line1"><span lang="x-acc">xui-ri, ruʼ qui cʼux n-quiqui ʼan taj.</span>
</div><div class="Line1"><span class="Verse_Number" lang="x-acc">7</span><span lang="x-acc">I u cojic in ʼij quiqui ʼano, lic n-ta cu chacuj,</span>
</div><div class="Line1"><span lang="x-acc">man i tzij que tijin chu cʼutic,</span>
</div><div class="Line1"><span lang="x-acc">xa qui tzij i winak, xui-ri, quiqui ʼan che pacha tak u tzij i Dios.</span>
</div><div class="Paragraph_Continuation"><span lang="x-acc">(Queje ile u bim i Dios, xu bij i mam Isaías ujer.)</span>
</div><div class="Paragraph"><span class="Verse_Number" lang="x-acc">8</span><span lang="x-acc">Yix n-qui coj ta chic retalil che wach u bim can i Dios chiwe —xu bij i Jesus chique—. Xui quix tijin chu cojic i cʼutunic chi xa ruʼ winak petnak wi. Xui qui coj retalil che wach tak u chʼajic i xar, i bas, xak juban chic ʼanic pacha ile —xu bij chique.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Xak xu bij:</span>
</div><div class="Paragraph"><span lang="x-acc">—I ʼatbal tzij chi u bim can i Dios chiwe, yix quix tijin chu ʼanic pacha n-ta chic u chac chiwe; are i cojom pu qʼuexel xa ruʼ winak petnak wi. </span><span class="Verse_Number" lang="x-acc">10</span><span lang="x-acc">I mam Moises u bim can u tzij u pixab i Dios chiwe: “Cha cojo qui ʼij a kajaw a chuch” xu bij; xak xu bij: “Pachin cʼax ca chʼaw chiquij u kajaw u chuch, cha camsaxok”; queje ile u bim can i mam Moises chi ajbil u tzij i Dios. </span><span class="Verse_Number" lang="x-acc">11</span><span lang="x-acc">Xui-ri, yix quix tijin chu cʼutic, chi jun achi, ʼo puʼab cu bij che u kajaw xak che u chuch: “N-cat in to taj, man niʼpa i ʼo wuʼ in sujum chic che i Dios” mok cu bij che. </span><span class="Verse_Number" lang="x-acc">12</span><span lang="x-acc">Y we queje cu bij ire ile, n-ta chic chukul ʼuri que u to u kajaw u chuch, qui bij yix. </span><span class="Verse_Number" lang="x-acc">13</span><span lang="x-acc">Queje ile, yix i kajsam u ʼij i ʼatbal tzij chi u bim can i Dios. Y pu qʼuexel ile, i cojom wi i cʼutunic chi xa winak bin-nak che jun chic. N-xui ta la ile, xak qʼui na qui ʼan yix pacha ile —xu bij i Jesus chique.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Teʼuri i Jesus xe u siqʼuij chic i winak ruʼ y xu bij chique:</span>
</div><div class="Paragraph"><span lang="x-acc">—Chi ta na iwonojel wach i quin bij; chi bisoj u tayic u be. </span><span class="Verse_Number" lang="x-acc">15</span><span lang="x-acc">Wach ca ʼe chupam jun winak, n-are ta ca ʼanaw che chi n-chʼam ta ire. Xa are wach ca pe pu cʼux ire, are ca ʼanaw che chi n-chʼam taj. </span><span class="Verse_Number" lang="x-acc">16</span><span lang="x-acc">We yix ʼo i xiquin chu tayic, chi ta u be ʼuri —xu bij i Jesus chique.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Are xel i Jesus chiquixol i winak y xoc pa ja, i u tijoxelab xqui tzʼonoj che wach usucʼ i tzij-le chi xu bij chique i winak. </span><span class="Verse_Number" lang="x-acc">18</span><span lang="x-acc">Ire xu bij chique:</span>
</div><div class="Paragraph"><span lang="x-acc">—¿Xak yix n-qui ta tu be? ¿N-qui ta tu be chi wach coc chupam jun winak n-are ta ca ʼanaw che chi n-chʼam taj? </span><span class="Verse_Number" lang="x-acc">19</span><span lang="x-acc">Man ile n-coc ta pa ranima. Xa che u pam ca ʼe wi, xa quicʼawic y quel tan chic —xu bij i Jesus chique.</span>
</div><div class="Paragraph"><span lang="x-acc">Queje ile xu sakij chique chi ronojel niʼpa i u yijbam i Dios chi tzukbal-ke ʼis ʼutz, n-ta rawasil che. </span><span class="Verse_Number" lang="x-acc">20</span><span lang="x-acc">Xak xu bij chique:</span>
</div><div class="Paragraph"><span lang="x-acc">—Xa are wach ca pe pu cʼux jun winak, are ca ʼanaw-i che chi n-chʼam taj. </span><span class="Verse_Number" lang="x-acc">21</span><span lang="x-acc">Man ile, pa ranima ca pe wi. Piqui cʼux i winak ca pe wi i qui nojbal chi n-ʼus taj; are i rumal ʼuri ʼo i je cʼulanic quiqui kajsaj qui ʼij cuʼ i ne te cachiʼil. Are i rumal ʼuri xak ʼo i ne te cʼulanic quiqui kajsaj qui ʼij chiquiwach; are i rumal ʼuri, ʼo i winak je camsanel, </span><span class="Verse_Number" lang="x-acc">22</span><span lang="x-acc">xak ʼo i je iliʼomab, xak ʼo i je rayinel; xak ʼo i je aj ʼanol mal, xak ʼo i je aj tʼoronel; xak ʼo i je aj ʼanol n-ʼus taj; xak ʼo i ca titat qui pam chique i cachiʼil wach i ʼo cuʼ; xak ʼo i je aj nucʼul tzij; xak ʼo i quiqui ʼan nimak che quib; xak ʼo i n-quiqui chʼob ta bien wach quiqui ʼano. </span><span class="Verse_Number" lang="x-acc">23</span><span lang="x-acc">Je niʼpa i que ʼanaw queje ile, are i ne te chʼam-i chuwach i Dios, y ronojel i n-ʼus taj-le, xa piqui cʼux petnak wi; n-are ti wach quiqui tijo ca ʼanaw chique.</span>
</div><div class="Paragraph"><span lang="x-acc">(Queje ile, i Jesus xu sakij i tzij chique u tijoxelab.)</span>
</div></div><div class="scrSection"><div class="Section_Head"><span lang="x-acc">I Jesus xrutzirsaj i ralit jun ixok chi n-aj Israel taj</span>
</div><div class="Paragraph"><span class="Verse_Number" lang="x-acc">24</span><span lang="x-acc">Xoʼon panok, i Jesus xel che i jyub-le y xa ʼe che i jyub re i queb tinimit, Tíro y Sidon; chila xoc che jun ja. N-xraj ta ire we ca tatajic pa i ʼo wi, xui-ri, n-xtiqui ta chi ruwaxic rib chiquiwach i winak.</span>
</div><div class="Paragraph"><span class="Verse_Number" lang="x-acc">25</span><span lang="x-acc">ʼO jun ixok, weʼ xu ta rason pa ʼo wi i Jesus. Ire ʼo jun ralit chi ʼo itzel tew che. I ixok-i xupon ruʼ i Jesus y xuqui che rakan. </span><span class="Verse_Number" lang="x-acc">26</span><span lang="x-acc">Ire n-aj Israel taj, xa are aj Sirofenis winak. Xtejeb pan ruʼ i Jesus y xu tzʼonoj pawor che chi quelsax ni itzel tew che i ralit. </span><span class="Verse_Number" lang="x-acc">27</span><span lang="x-acc">I Jesus xu bij jun moxbal tzij che:</span>
</div><div class="Paragraph"><span lang="x-acc">—Nabe ʼo u chac que tzuk ni acʼalab, man n-ʼus taj ca maj i wa chique i acʼalab y ca yaʼ chique i tzʼi. (Queje ile xu bij i Jesus che, chi queʼelok: “Nabe que in to ni wach aj Israel.”)</span>
</div><div class="Paragraph"><span lang="x-acc">I ixok xu bij ʼuri:</span>
</div><div class="Paragraph"><span class="Verse_Number" lang="x-acc">28</span><span lang="x-acc">—Katzij i ca bij, Nim laj Winak; xui-ri, xak i ral tak tzʼi chi je ʼo chuxeʼ i mexa quiqui mol ni ucʼaj qui wa i acʼalab chi tzaknak bic —xu bij.</span>
</div><div class="Paragraph"><span class="Verse_Number" lang="x-acc">29</span><span lang="x-acc">Teʼuri i Jesus xu bij:</span>
</div><div class="Paragraph"><span lang="x-acc">—ʼUtz i xa bij —coʼon che ixok—. Y woʼor, ʼutz cat ʼe che awachoch; i itzel tew ya ʼelnak chic che awalit —xu bij che.</span>
</div><div class="Paragraph"><span class="Verse_Number" lang="x-acc">30</span><span lang="x-acc">I ixok juntir xa ʼec. Are xupon ruʼ ja, xe u rika i acʼal cotzʼol chuwi chʼat. I mal laj tew ya ʼelnak chic che.</span>
</div></div><div class="scrSection"><div class="Section_Head"><span lang="x-acc">I Jesus xrutzirsaj jun tac chi n-kas ta quel u chʼawbal</span>
</div><div class="Paragraph"><span class="Verse_Number" lang="x-acc">31</span><span lang="x-acc">Teʼuri i Jesus xel che i jyub re i tinimit Tíro, xicʼaw pa tinimit Sidon; teʼuri xicʼaw pa jyub Decápolis, y xupon cʼa chu chiʼ i alagun Galiléa. </span><span class="Verse_Number" lang="x-acc">32</span><span lang="x-acc">Chila xqui cʼam li jun achi ruʼ, lic tac u xiquin, xak n-kas ta quel u chʼawbal. Xqui tzʼonoj che chi cu ya ni u ʼab puwi. </span><span class="Verse_Number" lang="x-acc">33</span><span lang="x-acc">I Jesus xu cʼam bi i achi, y xe tejeb pan jubiʼ. Xu min u wi u ʼab pa tak u xiquin i achi; teʼuri xu chubaj pichʼ u cʼaxaj, y xu coj u wi u ʼab che u tzamraʼ i achi. </span><span class="Verse_Number" lang="x-acc">34</span><span lang="x-acc">Are ʼuri xtzun chicaj, y xu qʼuis u cʼux. Xu bij pa qui chʼawbal ique:</span>
</div><div class="Paragraph"><span lang="x-acc">—¡Efáta! chi queʼelok: ¡cha jaktajok!</span>
</div><div class="Paragraph"><span class="Verse_Number" lang="x-acc">35</span><span lang="x-acc">Juntir, i u xiquin i achi xe jaktajic; xak xel u chʼawbal, n-ta chic cʼax che u tzamraʼ. </span><span class="Verse_Number" lang="x-acc">36</span><span lang="x-acc">I Jesus xu bij chique i winak chi mi jun quiqui lap wi ile; xui-ri, are cu bij queje ile chique, xa mas quiqui paxsaj rason. </span><span class="Verse_Number" lang="x-acc">37</span><span lang="x-acc">Conojel lic xqui bisoj che. Xqui bij:</span>
</div><div class="Paragraph"><span lang="x-acc">—Ronojel niʼpa i cu ʼano, ʼis ʼutz; cu ʼan chique i je tac, chi que tanic; y xak i je mem, que chʼaw rumal —xe cha.</span>
</div></div><div class="scrSection"><div class="Section_Head"><span lang="x-acc">I Jesus xe u tzuk cajib mil winak</span>
</div><div class="Paragraph"><span class="Chapter_Number" lang="x-acc">8</span><span class="Verse_Number" lang="x-acc">1</span><span lang="x-acc">Xoʼon panok xe moltaj chic uqʼuial winak ruʼ; ique, xqʼuisic wach quiqui tijo. I Jesus xe u siqʼuij i u tijoxelab ruʼ y xu bij chique:</span>
</div><div class="Paragraph"><span class="Verse_Number" lang="x-acc">2</span><span lang="x-acc">—Toʼ qui wach i winak-i, man are oxib ʼij iri chi je ʼo chi wuʼ; n-ta chic wach quiqui tijo. </span><span class="Verse_Number" lang="x-acc">3</span><span lang="x-acc">Woʼor, we que in tak bi che cachoch, lic n-quiqui chʼij ti uponic we n-ta wa qui tijom bic. Man je ʼo jujun chique, naj je petnak wi. (Queje ile xu bij i Jesus chique u tijoxelab.)</span>
</div><div class="Paragraph"><span class="Verse_Number" lang="x-acc">4</span><span lang="x-acc">Ique xqui bij che:</span>
</div><div class="Paragraph"><span lang="x-acc">—¿Wach qui tzukic i winak caka ʼan ʼuri waral? N-ta ca tijaw chi, che i lugar-i chi lic tzʼinilic —xqui bij u tijoxelab che.</span>
</div><div class="Paragraph"><span class="Verse_Number" lang="x-acc">5</span><span lang="x-acc">I Jesus xu tzʼonoj chique:</span>
</div><div class="Paragraph"><span lang="x-acc">—¿Niʼpa i caxlanwa ʼo iwuʼ? —xu bij.</span>
</div><div class="Paragraph"><span lang="x-acc">Ique xqui bij:</span>
</div><div class="Paragraph"><span lang="x-acc">—Xa wukub —xe cha che.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Are ʼuri i Jesus xu bij chique i winak chi que cubi chuwach tak ulew. Teʼuri xu chap i wukub caxlanwa y xu tioxij che i Dios. Teʼuri xu piro, y xu ya chique u tijoxelab. Ique xqui jach chique i winak. </span><span class="Verse_Number" lang="x-acc">7</span><span lang="x-acc">Xak ʼo jubiʼ ral tak car cuʼ. I Jesus xu tioxij che i Dios rumal, y xu bij chique u tijoxelab chi que qui jacha chique i winak. </span><span class="Verse_Number" lang="x-acc">8</span><span lang="x-acc">Conojel i winak xqui tijo y xe nojic. Are xquelej ile, i u tijoxelab xqui mol niʼpa i chʼakatak chi xsobrinic, xnoj wukub chicach che. </span><span class="Verse_Number" lang="x-acc">9</span><span lang="x-acc">I winak chi xe nojic, colo je ʼo cajib mil chique. Teʼuri i Jesus xe u ʼijla canok, </span><span class="Verse_Number" lang="x-acc">10</span><span lang="x-acc">y xoc bi pa bárco cuʼ u tijoxelab; xe ʼax ʼuri chʼakap che i jyub Dalmanúta.</span>
</div></div><div class="scrSection"><div class="Section_Head"><span lang="x-acc">I aj Fariséo toʼ xqui tzʼonoj tak milágro che i Jesus</span>
</div><div class="Paragraph"><span class="Verse_Number" lang="x-acc">11</span><span lang="x-acc">Je ʼo jujun aj Fariséo winak xe upon ruʼ i Jesus y xe oc chu chapic quib chi tzij ruʼ. Xqui tzʼonoj che chi cu cʼut jun milágro chique, cʼutbal-re we ʼo u choʼab i Dios ruʼ; ique xa cʼambal u pam quiqui ʼano. </span><span class="Verse_Number" lang="x-acc">12</span><span lang="x-acc">I Jesus, lic xu qʼuis u cʼux rumal; xu bij:</span>
</div><div class="Paragraph"><span lang="x-acc">—¿Wuchac ix winak woʼor xa quiwaj quiwil ni jun milágro, cʼutbal re u choʼab i Dios? Lic quin bij chiwe, lic mi jun cʼutbal re u choʼab ca ʼan na chiwach —xu bij i Jesus chique.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Teʼuri xe u canaj canok y xoc pa bárco, y xe ʼax chic chʼaka alagun.</span>
</div></div><div class="scrSection"><div class="Section_Head"><span lang="x-acc">Mi ʼan yix pacha quiqui ʼan i aj Fariséo</span>
</div><div class="Paragraph"><span class="Verse_Number" lang="x-acc">14</span><span lang="x-acc">I u tijoxelab i Jesus xsach i qui wa chi qui cʼux; n-xqui cʼam tu bic wach i rajwaxic quiqui tij pa be. Xa jun caxlanwa qui cʼamom bi cuʼ pa bárco. </span><span class="Verse_Number" lang="x-acc">15</span><span lang="x-acc">I Jesus xu bij jun moxbal tzij chique:</span>
</div><div class="Paragraph"><span lang="x-acc">—Chitapeʼ, chi ʼana cwent che i cunbal re i caxlanwa que i aj Fariséo, xak i re i ma Heródes —xu bij chique.</span><span class="scrFootnoteMarker"><a href="#F801d0852-1f24-484f-9cc7-8ae109489942"></a></span><span class="Note_General_Paragraph" id="F801D0852-1F24-484F-9CC7-8AE109489942" title="r"><span lang="x-acc">Are xu bij “cunbal re i caxlanwa”, are usucʼ i tzij-le are chiqui ʼana cwent che qui módo i aj Fariséo, xak i ma Heródes, man i tzel laj módo que ique ca ʼax chique i winak conojel, pacha coʼon i cunbal re i caxlanwa ca ʼe chupam ronojel i ʼor.</span>
</span>
</div><div class="Paragraph"><span class="Verse_Number" lang="x-acc">16</span><span lang="x-acc">I u tijoxelab xe oc chu bixquil chiquiwach:</span>
</div><div class="Paragraph"><span lang="x-acc">—Xu bij ire ile man n-ta ka caxlanwa ka cʼamom lok —xe cha.</span>
</div><div class="Paragraph"><span class="Verse_Number" lang="x-acc">17</span><span lang="x-acc">I Jesus xu naʼo wach quiqui bij; xu bij chique:</span>
</div><div class="Paragraph"><span lang="x-acc">—¿Wuchac quix cʼachir rumal i caxlanwa? ¿Wuchac quix lapan chirij? ¿Maja ba qui ta u be ʼuri? ¿Xix naw ta bawa che, wach xin ʼano? ¿Lic co ba i jolom-i? </span><span class="Verse_Number" lang="x-acc">18</span><span lang="x-acc">ʼO i baʼwach, ¿n-quix tzun ta bawa? ʼO i xiquin, ¿n-quix tan ta bawa? ¿N-ca cʼun ta bawa pi cʼux </span><span class="Verse_Number" lang="x-acc">19</span><span lang="x-acc">wach xiwilo are xin ya i joʼob pan chique i joʼob mil winak? ¿Niʼpa chicach i chʼakatak xsobrinic? —xu bij chique.</span>
</div><div class="Paragraph"><span lang="x-acc">—Cablajuj —xqui bij che.</span>
</div><div class="Paragraph"><span class="Verse_Number" lang="x-acc">20</span><span lang="x-acc">—Xak are xin ya i wukub pan chique i cajib mil winak, ¿niʼpa chicach i chʼakatak xsobrinic? —xu bij chique.</span>
</div><div class="Paragraph"><span lang="x-acc">—Wukub —xqui bij che.</span>
</div><div class="Paragraph"><span class="Verse_Number" lang="x-acc">21</span><span lang="x-acc">Teʼuri xu bij:</span>
</div><div class="Paragraph"><span lang="x-acc">—¿Maja qui ta ʼuri u be ile?</span><span class="scrFootnoteMarker"><a href="#F7079391b-aaa6-4dc5-be75-ec5f5388cb60"></a></span><span class="Note_General_Paragraph" id="F7079391B-AAA6-4DC5-BE75-EC5F5388CB60" title="s"><span lang="x-acc">Queje ile xu bij i Jesus chique, cʼutbal-re chique chi n-tu chac mas que cʼachir che, wach i quiqui tijo. Are ʼo u chac quiqui ʼan cwent quib che wach i quiqui ʼan i aj Fariséo.</span>
</span><span lang="x-acc"> —coʼono.</span>
</div></div><div class="scrSection"><div class="Section_Head"><span lang="x-acc">Wach rutzirsaxic jun mawach pa Betsáida</span>
</div><div class="Paragraph"><span class="Verse_Number" lang="x-acc">22</span><span lang="x-acc">Are xe upon pa tinimit Betsáida, xcʼam li jun mawach ruʼ i Jesus, y xqui tzʼonoj che chi cu chap na ruʼ u ʼab. </span><span class="Verse_Number" lang="x-acc">23</span><span lang="x-acc">I Jesus xu chap bi che u ʼab, y xel pa tinimit ruʼ. Teʼuri i Jesus xu coj pichʼ u cʼaxaj che u baʼwach i mawach, y xu ya u ʼab puwi. Teʼuri xu tzʼonoj che we ca tzun jubiʼ. </span><span class="Verse_Number" lang="x-acc">24</span><span lang="x-acc">I mawach xu bij:</span>
</div><div class="Paragraph"><span lang="x-acc">—Que wil i winak —xu bij—. Pacha cheʼ, cwil yin, xui-ri que binic —xu bij.</span>
</div><div class="Paragraph"><span class="Verse_Number" lang="x-acc">25</span><span lang="x-acc">I Jesus xu coj chic u ʼab che u baʼwach; teʼuri i achi xu coj retalil che u takenic, y xutziric. Are ʼuri lic xtzun bien. </span><span class="Verse_Number" lang="x-acc">26</span><span lang="x-acc">Teʼuri i Jesus xu tak bi ruʼ rachoch, y xu bij che:</span>
</div><div class="Paragraph"><span lang="x-acc">—Mat oc pa tinimit, xak ma bij iri chila —xu bij che.</span>
</div></div><div class="scrSection"><div class="Section_Head"><span lang="x-acc">I ma Pédro xu bij chi Jesus are i Crísto chi Tolque</span>
</div><div class="Paragraph"><span class="Verse_Number" lang="x-acc">27</span><span lang="x-acc">Teʼuri i Jesus xa ʼe cuʼ u tijoxelab che tak i aldéa re i tinimit Cesaréa Filípo. Are que tijin chi be, xu tzʼonoj chique u tijoxelab:</span>
</div><div class="Paragraph"><span lang="x-acc">—I winak, are quin qui lapo, ¿wach quiqui bij ique chi in pachin yin? —xu bij.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Ique xqui bij che:</span>
</div><div class="Paragraph"><span lang="x-acc">—ʼO jujun quiqui bij chi yet at ʼetz ma Wan chi aj kajsanel ya, quiqui bij. Xak ʼo i que binic chi yet at ujer mam Elías. Xak je ʼo juban chic quiqui bij chi yet at jun chic ajbil u tzij i Dios, quiqui bij i winak chawij. Queje ile xqui bij u tijoxelab che.</span>
</div><div class="Paragraph"><span class="Verse_Number" lang="x-acc">29</span><span lang="x-acc">Teʼuri i Jesus xu tzʼonoj chique u tijoxelab:</span>
</div><div class="Paragraph"><span lang="x-acc">—Y yix, ¿wach i qui bij yix chi in pachin yin?</span>
</div><div class="Paragraph"><span lang="x-acc">I ma Pédro xu bij:</span>
</div><div class="Paragraph"><span lang="x-acc">—Yet at Crísto (chi Tolke koyʼem) —xu bij che. </span><span class="Verse_Number" lang="x-acc">30</span><span lang="x-acc">Xui-ri i Jesus xu bij chique chi mi jun quiqui lap wi pachin ire.</span>
</div></div><div class="scrSection"><div class="Section_Head"><span lang="x-acc">I Jesus xu bij chique wach i camic quicʼaw wi</span>
</div><div class="Paragraph"><span class="Verse_Number" lang="x-acc">31</span><span lang="x-acc">Teʼuri i Jesus xoc chu bixquil chique chi ire, chi Achi aj Chicaj, lic cu tij ni uyej, xak ca xutux na cumal i nimak tak mamʼib, xak cumal i cajʼatzil i sacerdóte, xak cumal i aj tijonel re i ujer ʼatbal tzij. Xu bij chique chi ca camsax na, teʼuri churox ʼij ca walijic. </span><span class="Verse_Number" lang="x-acc">32</span><span lang="x-acc">Ile lic sakil xu bij chique. Are ʼuri i ma Pédro xu siqʼuij pan jubiʼ ruʼ, y xoc chu ʼatixic wach i ca tijin chu bixquil. </span><span class="Verse_Number" lang="x-acc">33</span><span lang="x-acc">I Jesus xu pisquilij rib, y xe u tzu u tijoxelab. Are ʼuri xu yaj i ma Pédro:</span>
</div><div class="Paragraph"><span lang="x-acc">—¡Chat el chinwach, a-Satanas! A nojbal yet n-queje taj pacha u chʼobom i Dios. Ca chʼob yet pacha quiqui chʼob i toʼ winak —xu bij che.</span>
</div><div class="Paragraph"><span class="Verse_Number" lang="x-acc">34</span><span lang="x-acc">Teʼuri i Jesus xe u siqʼuij u tijoxelab ruʼ, xak i uqʼuial winak, y xu bij chique:</span>
</div><div class="Paragraph"><span lang="x-acc">—Pachin jun craj ca terej chwij, ʼo u chac mu chʼob chic rib, xui-ri charekaj bi u cruz, y cha terej na chwij, tupu ca cam na rumal. </span><span class="Verse_Number" lang="x-acc">35</span><span lang="x-acc">Queje ile chu ʼana man pachin jun xa cʼax cu na u cʼaslemal re waral, xa cu sach ʼuri u cʼaslemal chi sakil. Xui-ri, pachin jun ca sachsax nu wach u cʼaslemal waral xa wumal yin, xak rumal i ʼutz laj tzij re i Dios, cu rik ʼuri u cʼaslemal sakil. </span><span class="Verse_Number" lang="x-acc">36</span><span lang="x-acc">We ʼo jun u chʼacom ronojel i beyomal re u wach i jyub taʼaj, xui-ri we cu sach u cʼaslemal sakil, ile n-ta queʼel wi, n-ta u chʼacom ʼuri. </span><span class="Verse_Number" lang="x-acc">37</span><span lang="x-acc">¿Wach u tojic ʼuri coʼon na, chʼacbal re i u cʼaslemal sakil we u sachom? N-taj. </span><span class="Verse_Number" lang="x-acc">38</span><span lang="x-acc">We ʼo jun ca qʼuix na chwe yin, xak che in tzij, chiquiwach i winak re woʼor chi lic je ajmaquib, xak yin quin qʼuix na che ire are quin cʼun tan chic. Yin, chi in Achi aj Chicaj, quin cʼun chic ruʼ u ʼij u chomal in Kajaw, xak cuʼ i loʼlaj ángel —xu bij i Jesus chique.</span>
</div><div class="Paragraph"><span class="Chapter_Number" lang="x-acc">9</span><span class="Verse_Number" lang="x-acc">1</span><span lang="x-acc">Xak xu bij chique:</span>
</div><div class="Paragraph"><span lang="x-acc">—Katzij quin bij chiwe, je ʼo jujun waral chi n-que cam ta tan cʼa quiquil ni u jekanic i ʼatbal tzij re i Dios waral, chi nim u choʼab.</span>
</div></div><div class="scrSection"><div class="Section_Head"><span lang="x-acc">Wach u yojtajic u tzunbal i Jesus xoʼon chiquiwach u tijoxelab</span>
</div><div class="Paragraph"><span class="Verse_Number" lang="x-acc">2</span><span lang="x-acc">Wakib ʼij u ʼonquil ile, i Jesus xe u cʼam bi i ma Pédro, i ma Jacóbo, xak i ma Wan; y xe ʼe quituquel che jun nim laj jyub naj u wi. Are je ʼo chila, i u tzunbal i Jesus lic xyojtajic. </span><span class="Verse_Number" lang="x-acc">3</span><span lang="x-acc">I u ʼuʼ lic ca walchʼin rumal u sakil; lic sak ʼotoʼoj ca tzunic. N-ta jun cʼul, tupu lic chʼajtalic, chi ca majaw u sakil ile. </span><span class="Verse_Number" lang="x-acc">4</span><span lang="x-acc">Xak xquilo chi xe winakir i mam Moises xak i mam Elías ruʼ i Jesus, que tijin chi lapanic. </span><span class="Verse_Number" lang="x-acc">5</span><span lang="x-acc">Are ʼuri i ma Pédro xu bij che i Jesus:</span>
</div><div class="Paragraph"><span lang="x-acc">—Mayes, lic ʼutz na oj ʼo waral. ʼUtz caka ʼan oxib i mujbal: jun awe yet, jun re i mam Moises, xak jun re i mam Elías —xu bij che.</span>
</div><div class="Paragraph"><span class="Verse_Number" lang="x-acc">6</span><span lang="x-acc">I u tijoxelab, lic je ocnak ʼil che wach xquilo, rumal-i n-xu na ti ma Pédro wach i xu bij. </span><span class="Verse_Number" lang="x-acc">7</span><span lang="x-acc">Teʼuri xkaj jutzobaj sutzʼ piquiwi y xqui ta jun nim laj chʼawbal xchʼaw chupam i sutzʼ:</span>
</div><div class="Paragraph"><span lang="x-acc">—Iri, are in Cʼojol, chi lic cʼax quin naʼo; chi cojo retalil che, wach i cu bij.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Are xqui ta ile, juntir cʼula xe tzunic, péro n-ta xquilo, xui chic i Jesus utuquel.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Are xe kaj li che i jyub-le, i Jesus xu bij chique u tijoxelab:</span>
</div><div class="Paragraph"><span lang="x-acc">—Niʼpa i xiwil yix, mi lapo cʼa cu rik ni ʼij chi yin, chi in i Achi aj Chicaj, in walijnak chic che i camic —xu bij chique.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Rumal-i, n-xqui bij taj wach i xquilo; xui-ri, xqui tzʼonoj chiquiwach wach usucʼ i tzij-le xu bij, chi ca walij che i camic. </span><span class="Verse_Number" lang="x-acc">11</span><span lang="x-acc">Teʼuri xqui tzʼonoj che i Jesus:</span>
</div><div class="Paragraph"><span lang="x-acc">—I aj tijonel re i ujer ʼatbal tzij, ¿wuchac quiqui bij ique chi nabe ca cʼun i ujer mam Elías? —xqui bij che.</span>
</div><div class="Paragraph"><span class="Verse_Number" lang="x-acc">12</span><span lang="x-acc">I Jesus xu bij:</span>
</div><div class="Paragraph"><span lang="x-acc">—Katzij i xqui bij-le, nabe ca cʼun i mam Elías, col u yijba ronojel; queje ile tzʼibtal canok. Xak tzʼibtal chic jun tzij chirij i Achi aj Chicaj: cu bij chi cu tij ni uyej xak ca xutux na. </span><span class="Verse_Number" lang="x-acc">13</span><span lang="x-acc">Xui-ri, yin quin bij chiwe chi mam Elías ya cʼun-nak chic; i winak xqui ʼan che pacha cacaj ique; xeʼelok pacha i tzʼibtal can chupam u wuj i Dios —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Wach i relsaxic itzel tew che jun ala</span>
</div><div class="Paragraph"><span class="Verse_Number" lang="x-acc">14</span><span lang="x-acc">Teʼuri xe tzalij chic chila pa je ʼo wi i juban u tijoxelab, y xquilo je qʼui i winak je ʼo chic chiquij chiquiwach. Xak je ʼo jujun tijonel chila re i ʼatbal tzij re i mam Moises; ique qui chapom quib chi tzij cuʼ u tijoxelab. </span><span class="Verse_Number" lang="x-acc">15</span><span lang="x-acc">I winak, are xquil i Jesus, xqui bisoj, are ʼuri, xe ʼe paʼanem chu yaʼic rutzil u wach. </span><span class="Verse_Number" lang="x-acc">16</span><span lang="x-acc">Are ʼuri, ire xu tzʼonoj chique:</span>
</div><div class="Paragraph"><span lang="x-acc">—¿Wach quix tijin chu lapic cuʼ ique?</span>
</div><div class="Paragraph"><span class="Verse_Number" lang="x-acc">17</span><span lang="x-acc">ʼO jun achi chiquixól xu bij:</span>
</div><div class="Paragraph"><span lang="x-acc">—Mayes, yin xin cʼam li jun wacʼal awuʼ, ʼo itzel tew che chi u ʼanom mem che. </span><span class="Verse_Number" lang="x-acc">18</span><span lang="x-acc">Xa ipa ʼo wi, ca chaptaj rumal itzel tew, y ca tzaksax pulew. Are ʼuri xa ca wokow u cʼaxaj pu chiʼ, xak cu kachʼachʼej uware rumal. Rumal-i, lic n-ta chic u choʼab. Xin tzʼonoj chique a tijoxelab chi caquesaj i mal laj tew che. Xui-ri, n-xe tiqui ta che —xu bij i achi che.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Are ʼuri i Jesus xu bij:</span>
</div><div class="Paragraph"><span lang="x-acc">—¡Ay, yix chi n-tu cubibal i cʼux che i Dios! ¡ʼO tan chi ʼij in ʼo iwuʼ, y yix n-ta i nawic! ¿Niʼpa nawi chic ʼij cʼa craj? —xu bij—. Chi cʼama li acʼal waral —coʼono.</span>
</div><div class="Paragraph"><span class="Verse_Number" lang="x-acc">20</span><span lang="x-acc">Xqui cʼamlok. I itzel tew, are xril i Jesus, xu ya chic atac che i ala. Ire-le xtzak pulew, lic cu balʼatij chic rib chuwach ulew, xak ca wokow u cʼaxaj. </span><span class="Verse_Number" lang="x-acc">21</span><span lang="x-acc">Are ʼuri i Jesus xu tzʼonoj che i achi:</span>
</div><div class="Paragraph"><span lang="x-acc">—¿Niʼpa junab u jekanic i cʼax che? —xu bij.</span>
</div><div class="Paragraph"><span lang="x-acc">I u kajaw xu bij:</span>
</div><div class="Paragraph"><span lang="x-acc">—Ire cʼa chʼutin are xu jeko. </span><span class="Verse_Number" lang="x-acc">22</span><span lang="x-acc">I itzel tew-le, qʼuialmul u cʼakom pa ʼaʼ, xak pa ya; craj cu camsaj. ¡Chawila toʼbal ka wach! ¡Choj a to na, we cat tiqui che! —xu bij i achi.</span>
</div><div class="Paragraph"><span class="Verse_Number" lang="x-acc">23</span><span lang="x-acc">—Yin quin tiqui che —xu bij i Jesus—, xui-ri we yet cat tiqui chu cubaxic a cʼux chwe. Ronojel ʼis coj tiqui che we ʼo u cubibal ka cʼux —xu bij.</span>
</div><div class="Paragraph"><span class="Verse_Number" lang="x-acc">24</span><span lang="x-acc">Juntir i u kajaw i ala xsiqʼuin chu bixquil:</span>
</div><div class="Paragraph"><span lang="x-acc">—Cul in cʼux chawe —xu bij—. ¡Chin a to na che, chi quin cuba na mas in cʼux chawe! —xu bij.</span>
</div><div class="Paragraph"><span class="Verse_Number" lang="x-acc">25</span><span lang="x-acc">I Jesus, are xrilo chi que tijin qui moltajic i winak ruʼ, xu yaj i itzel tew y xu bij che:</span>
</div><div class="Paragraph"><span lang="x-acc">—Yet, at tac y at mem laj itzel tew, quin bij chawe, chat el che i ala-le. Chawoʼtaj, y mat oc chic ruʼ —xu bij che.</span>
</div><div class="Paragraph"><span class="Verse_Number" lang="x-acc">26</span><span lang="x-acc">I itzel tew siqʼuinic xoʼon chic jun atac che i ala, teʼuri xelic. Xcanaj can i ala lic pacha xcamic; rumal-i, conojel xqui bij chi lic xcamic. </span><span class="Verse_Number" lang="x-acc">27</span><span lang="x-acc">Xui-ri, i Jesus xu chap che u ʼab y xu yaco; i ala xtaqʼuiʼic.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Teʼuri i Jesus xoc pa ja. Are ʼuri i u tojoxelab xqui tzʼonoj che:</span>
</div><div class="Paragraph"><span lang="x-acc">—¿Wuchac n-xoj tiqui ti yoj chi relsaxic i itzel tew-le? —que cha.</span>
</div><div class="Paragraph"><span class="Verse_Number" lang="x-acc">29</span><span lang="x-acc">Ire xu bij chique:</span>
</div><div class="Paragraph"><span lang="x-acc">—I mal laj itzel tew pacha i jun-le n-quel taj, xui-ri we lic qui tzʼonoj che i Dios, xak we qui mayij ni waʼim rumal —xu bij.</span>
</div></div><div class="scrSection"><div class="Section_Head"><span lang="x-acc">I Jesus xu bij tan chic chi ca camsax na</span>
</div><div class="Paragraph"><span class="Verse_Number" lang="x-acc">30</span><span lang="x-acc">Are xe ʼel chila, xe ʼax pa Galiléa. I Jesus n-xraj taj we caquetamaj i winak pa ʼo wi ire. </span><span class="Verse_Number" lang="x-acc">31</span><span lang="x-acc">N-xraj taj, man ire ca tijin chu cʼutic chique u tijoxelab; ca tijin chu bixquil chique chi i Achi aj Chicaj ca jachtaj na piquiʼab i winak, y ca camsax na cumal, xui-ri che oxib ʼij panok ca walij na. </span><span class="Verse_Number" lang="x-acc">32</span><span lang="x-acc">Tupu xu bij ire ile chique, n-xqui ta tu be, xak xqui xij quib chu tzʼonoxic che wach usucʼ.</span>
</div></div><div class="scrSection"><div class="Section_Head"><span lang="x-acc">Pachin mas nim u ʼij, are ajchac ʼuri chiquij i rachiʼil</span>
</div><div class="Paragraph"><span class="Verse_Number" lang="x-acc">33</span><span lang="x-acc">Xoʼon chupanok, xe upon pa Capernaum. Are xe oc pa ja chila, i Jesus xu tzʼonoj chique utijoxelab:</span>
</div><div class="Paragraph"><span lang="x-acc">—Are coj tijin te chi be, ¿wach i tzij i chapom wi iwib yix puwi? —xu bij chique.</span>
</div><div class="Paragraph"><span class="Verse_Number" lang="x-acc">34</span><span lang="x-acc">Ique lic n-xe chʼaw ta chic. Are i tzij chi qui chapom wi quib ique puwi pa be, are i pachin mas nim u ʼij chique ique. </span><span class="Verse_Number" lang="x-acc">35</span><span lang="x-acc">I Jesus xcubiʼic, y xe u siqʼuij i cablajuj u tijoxelab ruʼ. Are ʼuri xu bij chique:</span>
</div><div class="Paragraph"><span lang="x-acc">—Pachin jun craj cu ya rib chu nabeal, chu ya na rib ʼuri pa qʼuisbal-re chique i conojel, xak chu ʼana che rib pacha mocom chiquij —xu bij.</span>
</div><div class="Paragraph"><span class="Verse_Number" lang="x-acc">36</span><span lang="x-acc">Are ʼuri xu cʼam jun acʼal ruʼ y xu ya chiquiwach. Xu ʼaluj ʼanok y xu bij chique:</span>
</div><div class="Paragraph"><span class="Verse_Number" lang="x-acc">37</span><span lang="x-acc">—Pachin jun cu cʼulaj jun acʼal ruʼ pacha iri rumal i cʼaxnabal u cʼux chwe yin, are yin ʼuri quin u cʼulaj ruʼ. Pachin jun quin u cʼulaj yin ruʼ, n-xui ti yin quin u cʼulaj ruʼ, xak xu cʼulaj ʼuri i Jun chi in takawnak lok —xu bij chique.</span>
</div></div><div class="scrSection"><div class="Section_Head"><span lang="x-acc">Pachin n-coʼon ta chʼoʼoj chikij, u yom ʼuri u wach kuʼ</span>
</div><div class="Paragraph"><span class="Verse_Number" lang="x-acc">38</span><span lang="x-acc">Teʼuri i ma Wan xu bij che:</span>
</div><div class="Paragraph"><span lang="x-acc">—Mayes, xkil jun achi chi ca tijin chi relsaxic itzel tew ruʼ u cuxtaxic a bi yet. Yoj ʼut xka bij che chu mayij, man n-kachiʼil taj —xu bij che i Jesus.</span>
</div><div class="Paragraph"><span class="Verse_Number" lang="x-acc">39</span><span lang="x-acc">—Ile mi ʼatij —xu bij i Jesus che—, man we ʼo jun coʼon milágro rumal u cuxtaxic in bi yin, n-cu bij ta ʼuri mal laj tak tzij chwij. </span><span class="Verse_Number" lang="x-acc">40</span><span lang="x-acc">Pachin jun n-coʼon ta chʼoʼoj chikij, ire-le ka cwenta yoj. </span><span class="Verse_Number" lang="x-acc">41</span><span lang="x-acc">Pachin jun coʼon jun utzil chomal chiwe xa rumal ix terejnak chwij, ʼo ni sipon ʼuri cu chʼaco. Queje ile queʼel che, tupu xa jun bas i yaʼ cu ya chiwe wumal yin</span><span class="scrFootnoteMarker"><a href="#F77cd2e40-eb34-421d-88e9-396cf83c2a60"></a></span><span class="Note_General_Paragraph" id="F77CD2E40-EB34-421D-88E9-396CF83C2A60" title="t"><span lang="x-acc">I mer tzij xu bij are “rumal i Crísto”.</span>
</span><span lang="x-acc"> —xu abij i Jesus chique.</span>
</div></div><div class="scrSection"><div class="Section_Head"><span lang="x-acc">Chawesaj wach tak i cat tzaksaw chupam i mac</span>
</div><div class="Paragraph"><span class="Verse_Number" lang="x-acc">42</span><span lang="x-acc">Xak xu bij chique:</span>
</div><div class="Paragraph"><span lang="x-acc">—Jun chʼutin chi u cubam u cʼux chwe, we ʼo jun cu ʼan che chi ca tzak chupam u mac, mas ʼutz queʼel che i jun-le we tene ca xim jun caʼ rij u kul y ca cʼak bi pa ya, jiʼbalre. I camic-le mas ʼutz chuwach i camic chi ca pe puwi we cu tzaksaj jun chʼutin chupam u mac. </span><span class="Verse_Number" lang="x-acc">43</span><span lang="x-acc">We are a ʼab ca ʼanaw chawe chi cat tzak chupam a mac, suʼ cha cʼupij. Mas ʼutz ca sach a ʼab, tobal re a cʼaslemal, chuwach xa cat ʼe pa ʼaʼ chi n-ca chup taj, ruʼ i queb a ʼab tzʼakat. </span><span class="Verse_Number" lang="x-acc">44</span><span lang="x-acc">I amol chi cat qui tij chila lic n-que cam taj, xak i ʼaʼ mi jun ca chupuwic. </span><span class="Verse_Number" lang="x-acc">45</span><span lang="x-acc">We are awakan ca ʼanaw chawe cat tzak chupam a mac, suʼ cha cʼupij bic. Mas ʼutz ca sach awakan, tobal re a cʼaslemal, chuwach i xa cat ʼe pa ʼaʼ chi n-ca chup taj, ruʼ i queb awakan tzʼakat. </span><span class="Verse_Number" lang="x-acc">46</span><span lang="x-acc">I amol chi cat qui tij chila n-que cam taj, xak i ʼaʼ mi jun ca chupuwic. </span><span class="Verse_Number" lang="x-acc">47</span><span lang="x-acc">Xak i a baʼwach, we are ca ʼanaw chawe cat tzak chupam a mac, suʼ chawesaj. Mas ʼutz cat oc pa cu ʼat wi tzij i Dios, tupu xa jun a baʼwach, chuwach i xa cat ʼe pa ʼaʼ ruʼ i queb a baʼwach tzʼakat. </span><span class="Verse_Number" lang="x-acc">48</span><span lang="x-acc">I amol chi cat qui tij chila n-que cam taj, xak i ʼaʼ chila mi jun ca chupuwic.</span>
</div><div class="Paragraph"><span class="Verse_Number" lang="x-acc">49</span><span lang="x-acc">Ronojel niʼpa i ca sujux chuwach i Dios, cocsax ʼaʼ che, xak cocsax atzʼam che</span><span class="scrFootnoteMarker"><a href="#Fd601bb68-ad2e-41b6-9c47-c7ba9c62b315"></a></span><span class="Note_General_Paragraph" id="FD601BB68-AD2E-41B6-9C47-C7BA9C62B315" title="u"><span lang="x-acc">Chupam i ujer wuj, Levítico u bi, i Dios u bim chi i atzʼam-le are i cuxtabal-re chique i winak wach i trat u yijbam ire cuʼ. (Lev. 2.13; xak Eze. 43:24)</span>
</span><span lang="x-acc">; xak yix, ʼo u chac pacha cocsax ʼaʼ, pacha cocsax atzʼam chiwe, we ʼutz i yijbaxic chuwach i Dios. </span><span class="Verse_Number" lang="x-acc">50</span><span lang="x-acc">I atzʼam, lic cu rik u chac chake. Xui-ri, we xsach i u tzayil, ¿wach u ʼonquil ʼuri caka ʼan tan chic tza che? N-taj. Xak ʼo u chac chi yix ʼo i tzayil (pacha jun sipon sujtal chuwach i Dios; queje ile, ix chom na chiwach);</span><span class="scrFootnoteMarker"><a href="#Fc9b4305c-cbad-4f16-8c0e-ad991ee12b8d"></a></span><span class="Note_General_Paragraph" id="FC9B4305C-CBAD-4F16-8C0E-AD991EE12B8D" title="v"><span lang="x-acc">I atzʼam are i cuxtabal re u trat i Dios cuʼ u winak; are cʼutbal-re chi je u chomarsam chic ruʼ ire. (Eze. 43:24,27)</span>
</span><span lang="x-acc"> chom chix ʼol chiwach.</span>
</div></div><div class="scrSection"><div class="Section_Head"><span lang="x-acc">Wach xu bij i Jesus chirij u jachic quib i je cʼulanic</span>
</div><div class="Paragraph"><span class="Chapter_Number" lang="x-acc">10</span><span class="Verse_Number" lang="x-acc">1</span><span lang="x-acc">Xoʼon panok, i Jesus xel pa tinimit Capernaum, xa ʼe cʼa pa jyub Judéa; xu ʼaxuj i ya Jordan, y xupon che i jyub pa oriénte re i ya. Chila xe moltaj chic uqʼuial winak ruʼ, y ire xoc chic chu cʼutic chique pacha ʼax coʼon wi. </span><span class="Verse_Number" lang="x-acc">2</span><span lang="x-acc">Are ʼuri, je ʼo jujun aj Fariséo xe upon ruʼ, xa quiqui tzucuj tzaksabal re. Xqui tzʼonoj che we i ʼatbal tzij cu ya che jun, we craj cu jach i rixokil. Queje ile quiqui cʼambej u pam, xqui bij ique. </span><span class="Verse_Number" lang="x-acc">3</span><span lang="x-acc">Are ʼuri i Jesus xu bij chique:</span>
</div><div class="Paragraph"><span lang="x-acc">—¿Wach xu bij i mam Moises ujer chi qui ʼano?</span>
</div><div class="Paragraph"><span class="Verse_Number" lang="x-acc">4</span><span lang="x-acc">Ique xqui bij:</span>
</div><div class="Paragraph"><span lang="x-acc">—I mam Moises u yom can chake chi jun achi xa cu tzʼibaj jun wuj y cu ya che i ixok, jachbal-re —xqui bij che.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Teʼuri i Jesus xu bij:</span>
</div><div class="Paragraph"><span lang="x-acc">—I mam Moises xu ya ile chiwe xa rumal n-quiwaj ta qui ʼan pacha craj i Dios. </span><span class="Verse_Number" lang="x-acc">6</span><span lang="x-acc">Xui-ri chu xebal ʼij sak, i Dios, are xu yijba ronojel u wach i jyub taʼaj, xak xe u ʼan i winak, “jun achi, jun ixok xe u yijba”. (Queje ile cu bij u wuj i Dios</span><span class="scrFootnoteMarker"><a href="#Fe12311e8-c063-4950-90d1-f9566d78ea4a"></a></span><span class="Note_General_Paragraph" id="FE12311E8-C063-4950-90D1-F9566D78EA4A" title="w"><span lang="x-acc">Gen. 1:27.</span>
</span><span lang="x-acc">.) </span><span class="Verse_Number" lang="x-acc">7</span><span lang="x-acc">“Rumal ʼuri, jun achi ʼo u chac quel cuʼ u kajaw u chuch, man cacucʼaj quib ruʼ i rixokil. </span><span class="Verse_Number" lang="x-acc">8</span><span lang="x-acc">Ique che queb, xa jun chʼaculaj queʼelok.” (Queje ile cu bij u wuj i Dios</span><span class="scrFootnoteMarker"><a href="#Fc604a7a1-8c40-4763-940b-490ea0752251"></a></span><span class="Note_General_Paragraph" id="FC604A7A1-8C40-4763-940B-490EA0752251" title="x"><span lang="x-acc">10.7,8 Gen. 2:24</span>
</span><span lang="x-acc">.) Queʼel ʼuri are i je queb, queʼelok xa je jun. </span><span class="Verse_Number" lang="x-acc">9</span><span lang="x-acc">Rumal-i, i winak n-ta piquiʼab quiqui yoj ile chi u yijbam i Dios, chi xa jun u ʼanom chique —xu bij i Jesus chique.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Are xe oc pa ja, i u tijoxelab xqui tzʼonoj jubiʼ chic che, puwi i tzij-le. </span><span class="Verse_Number" lang="x-acc">11</span><span lang="x-acc">Rumal-i, i Jesus xu bij chique:</span>
</div><div class="Paragraph"><span lang="x-acc">—Pachin jun cu jach i rixokil, we xqʼuiji ruʼ jun chic, queʼel ʼuri chi ʼo u mac i achi chuwach i Dios, xak chuwach i nabe rixokil. </span><span class="Verse_Number" lang="x-acc">12</span><span lang="x-acc">Xak queje jun ixok, we cu jach i rachijil y ca qʼuiji chic ruʼ jun achi, ʼo ni u mac ʼuri chuwach i Dios, xak chuwach i nabe rachijil —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus que raj i acʼalab; xu ya u ʼab piquiwi</span>
</div><div class="Paragraph"><span class="Verse_Number" lang="x-acc">13</span><span lang="x-acc">Xoʼon panok, je ʼo jujun winak xe qui cʼam li cacʼal ruʼ i Jesus, cu yabej na re u ʼab piquiwi. Xui-ri, i u tijoxelab xqui jek qui ʼatixic i je ucʼawnak i acʼalab. </span><span class="Verse_Number" lang="x-acc">14</span><span lang="x-acc">I Jesus, are xrilo, xpe roywal y xu bij chique:</span>
</div><div class="Paragraph"><span lang="x-acc">—Chi ya chique i acʼalab que cʼun wuʼ; me i ʼatij, man ʼo que ique che i ʼatbal tzij re i Dios, xak chique i je pacha acʼalab. </span><span class="Verse_Number" lang="x-acc">15</span><span lang="x-acc">Katzij i quin bij chiwe: pachin jun, we n-cu ya ta che i Dios cu ʼat ni tzij puwi, pacha coʼon jun acʼal, lic n-coc ta ʼuri pa cu ʼat wi tzij i Dios —xu bij i Jesus.</span>
</div><div class="Paragraph"><span class="Verse_Number" lang="x-acc">16</span><span lang="x-acc">Teʼuri xe u tzʼulej i acʼalab; xu ya u ʼab piquiwi conojel, y xu tzʼonoj ʼutz piquiwi.</span>
</div></div><div class="scrSection"><div class="Section_Head"><span lang="x-acc">Jun achi beyom xu tzʼonoj wach u rikic u cʼaslemal chi n-tu qʼuisic</span>
</div><div class="Paragraph"><span class="Verse_Number" lang="x-acc">17</span><span lang="x-acc">I Jesus xu maj chubi u be; are ʼuri xcʼun jun achi paʼanem y xuqui chuwach. Xu bij che:</span>
</div><div class="Paragraph"><span lang="x-acc">—ʼUtz laj Mayes, ¿wach quin ʼan yin, quin rikbej na re in cʼaslemal chi n-tu qʼuisic? —xu bij.</span>
</div><div class="Paragraph"><span class="Verse_Number" lang="x-acc">18</span><span lang="x-acc">—¿Wuchac ca bij “ʼutz” chwe yin? —xu bij i Jesus—. N-ta jun chi ʼutz, xui Dios —xu bij. </span><span class="Verse_Number" lang="x-acc">19</span><span lang="x-acc">Yet awetaʼam wach cu bij i lajuj u tzij u pixab i Dios: cu bij “Ma min awib ruʼ jun ixok chi n-awixokil taj; mat camsanic; ma ʼan elaʼ; ma bij mentir chirij jun winak; mat tʼoronic; cha cojo qui ʼij a kajaw a chuch.” Ile awetaʼam chic —xu bij i Jesus che i achi.</span>
</div><div class="Paragraph"><span class="Verse_Number" lang="x-acc">20</span><span lang="x-acc">—Mayes, ronojel ile ʼis quin tijin chu ʼanic; in jekom na lok cʼa are in chʼutin —xu bij i achi che.</span>
</div><div class="Paragraph"><span class="Verse_Number" lang="x-acc">21</span><span lang="x-acc">I Jesus xu maj u takexic i achi; lic cʼax xu naʼo.</span>
</div><div class="Paragraph"><span lang="x-acc">—Cʼo ni rajwaxic chawe —xu bij—: niʼpa i ʼo awuʼ, ja cʼayij, ca tobej que i nibaʼib. Ca rik na ʼuri a beyomal chicaj. Teʼuri chat petok y chat terej chwij, tupu cat cam na rumal —xu bij i Jesus che.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Are xu ta i achi ile, lic xoc ʼil, y ca bisonic xa ʼec, man ire lic beyom.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Teʼuri i Jesus cʼula xe u tzu u tijoxelab, y xu bij chique:</span>
</div><div class="Paragraph"><span lang="x-acc">—I beyomab, cʼax coquic puʼab i Dios</span><span class="scrFootnoteMarker"><a href="#F6489a404-f667-4148-90a8-d2ca1d003784"></a></span><span class="Note_General_Paragraph" id="F6489A404-F667-4148-90A8-D2CA1D003784" title="y"><span lang="x-acc">I mer tzij xu bij are iri: cʼax coquic pu ʼatbal tzij i Dios.</span>
</span><span lang="x-acc"> —xu bij.</span>
</div><div class="Paragraph"><span class="Verse_Number" lang="x-acc">24</span><span lang="x-acc">I u tijoxelab, are xqui ta ile, lic xqui bisoj. Are ʼuri i Jesus xu bij chic chique:</span>
</div><div class="Paragraph"><span lang="x-acc">—Ix wacʼal, niʼpa i qui cubam qui cʼux che i qui beyomal, cʼax coquic ʼuri pu ʼatbal tzij i Dios. </span><span class="Verse_Number" lang="x-acc">25</span><span lang="x-acc">Cʼax u ʼanic chi jun beyom cu jach rib puʼab i Dios; cʼax ile chuwach i ricʼawic jun camey che i tel re acuxa —xu bij.</span>
</div><div class="Paragraph"><span class="Verse_Number" lang="x-acc">26</span><span lang="x-acc">I u tijoxelab, are xqui ta ile, lic xqui bisoj. Teʼuri xe oc chu chʼobic chiquiwach:</span>
</div><div class="Paragraph"><span lang="x-acc">—¿Pachin quelsax na ʼuri chupam u mac?</span>
</div><div class="Paragraph"><span class="Verse_Number" lang="x-acc">27</span><span lang="x-acc">I Jesus xu maj qui takexic y xu bij chique:</span>
</div><div class="Paragraph"><span lang="x-acc">—I winak n-que tiqui ta chu ʼanic ile, xui-ri, i Dios ca tiqui che; ire, ronojel ʼis ca tiqui che —xu bij.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Are ʼuri i ma Pédro xu bij che:</span>
</div><div class="Paragraph"><span lang="x-acc">—Kajwal, yoj, ronojel niʼpa i ʼo kuʼ xka canaj canok y oj terejnak chawij —xu bij.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Katzij i quin bij chiwe, pachin croʼtaj can u bitak-re wumal yin, nim na cu chʼac puwi ile. We ʼo jun cu canaj can i rachoch, xak i rulew, xak i ratz u chaʼ, xak u chuch u kajaw, xak i rixokil ralcʼwal, xa wumal yin, xak rumal u paxsaxic u tzij i Dios, </span><span class="Verse_Number" lang="x-acc">30</span><span lang="x-acc">ʼo ni cu chʼac ʼuri woʼor chuwach i jyub taʼaj, xak ʼo ni cu chʼaco coʼon panok. Ca yaʼ na ʼuri jun ciénto che, puwi ile chi xa jun ʼo ruʼ; we are i rachoch xu canaj canok, we are i ratz u chaʼ, we are u chuch, we are i racʼal, we are i rulew xu canaj canok, ca yaʼ na chic jun ciénto puwi; xui-ri, xak cu tij uyej cumal i winak. Péro n-ta coʼono, man coʼon panok, ʼo ni u cʼaslemal chi n-ca qʼuis ta chic. </span><span class="Verse_Number" lang="x-acc">31</span><span lang="x-acc">Xui-ri, niʼpa i je ʼo pa nabeal, je qʼui na que canaj can pa qʼuisbal-re; xak je qʼui chi woʼor je ʼo pa qʼuisbal-re, are ique que nabeaj na —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus, are uroxmul xu bij chic u camic</span>
</div><div class="Paragraph"><span class="Verse_Number" lang="x-acc">32</span><span lang="x-acc">Je ʼo pa be, ʼelic bi que pa Jerusalen, i Jesus nabe chiquiwach u tijoxelab. Ique lic xqui bisoj che, wach ca tijin chu ʼonquil, chi ca ʼe pa Jerusalen; lic qui xim quib xe terej bic. I Jesus xe u siqʼuij juyac chic i cablajuj u tijoxelab ruʼ. Xoc ʼuri chu bixquil chique wach i cʼax quicʼaw wi.</span>
</div><div class="Paragraph"><span class="Verse_Number" lang="x-acc">33</span><span lang="x-acc">—Yix iwetaʼam ya xka maj bi ka be pa Jerusalen. Are coj upon chila, yin chi in Achi aj Chicaj, quin jachtaj na piquiʼab i cajʼatzil i sacerdóte, tak piquiʼab i tijonel re i ʼatbal tzij re i mam Moises. Quiqui ʼat na tzij pinwi, y quiqui bij na chi ʼo u chac quin camsaxic, xak quin qui jach na piquiʼab i ne te aj Israel. </span><span class="Verse_Number" lang="x-acc">34</span><span lang="x-acc">Quin yoʼyax na, quin qui chʼay na, xak quiqui chubaj qui cʼaxaj chwe, xak quin camsax na. Xui-ri, churox ʼij quin walij che i camic —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Wach i xqui tzʼonoj i ma Jacóbo, i ma Wan</span>
</div><div class="Paragraph"><span class="Verse_Number" lang="x-acc">35</span><span lang="x-acc">Teʼuri i ma Jacóbo, i ma Wan chi je u cʼojol i mam Zebedéo, xe tejeb ruʼ i Jesus.</span>
</div><div class="Paragraph"><span lang="x-acc">—Mayes —xqui bij che—, caka tzʼonoj jun pawor chawe —que cha.</span>
</div><div class="Paragraph"><span class="Verse_Number" lang="x-acc">36</span><span lang="x-acc">—¿Wach quiwaj quin ʼan chiwe? —xu bij i Jesus.</span>
</div><div class="Paragraph"><span class="Verse_Number" lang="x-acc">37</span><span lang="x-acc">Ique xqui bij che:</span>
</div><div class="Paragraph"><span lang="x-acc">—Are at ʼo chic che a ʼatbal tzij, chi nim u ʼij u chomal, cakaj yoj ca ya chake coj qʼuiji ni jujun pa tak a tzal: jun pa wikabim, jun pa moxim —xqui bij che.</span>
</div><div class="Paragraph"><span class="Verse_Number" lang="x-acc">38</span><span lang="x-acc">—Yix n-iwetaʼam taj wach qui tzʼonoj —xu bij i Jesus chique—. ¿Quix tiqui yix chu chʼijic i cʼax, pacha i cʼax quin icʼaw wi yin che? ¿Quix tiqui yix chu chʼijic uyej pacha uyej quin icʼaw wi yin? —xu bij chique.</span>
</div><div class="Paragraph"><span class="Verse_Number" lang="x-acc">39</span><span lang="x-acc">—Coj tiquiʼic —xe cha ique.</span>
</div><div class="Paragraph"><span lang="x-acc">I Jesus xu bij:</span>
</div><div class="Paragraph"><span lang="x-acc">—Katzij, yix quix icʼaw na chupam i cʼax-le; xak qui tij ni uyej-le, pacha quin icʼaw na wi yin. </span><span class="Verse_Number" lang="x-acc">40</span><span lang="x-acc">Xui-ri, n-pinʼab ti yin ʼo wi u bixquil pachin que cubi pin wikabim, xak pin moxim. Ca yaʼ ni-le chique pachin u chʼobom i Dios cu ya chique —xu bij i Jesus.</span>
</div><div class="Paragraph"><span class="Verse_Number" lang="x-acc">41</span><span lang="x-acc">I je lajuj chic u tijoxelab, are xqui ta qui tzij i ma Jacóbo i ma Wan, xpe coywal chiquij. </span><span class="Verse_Number" lang="x-acc">42</span><span lang="x-acc">Are ʼuri i Jesus xe u siqʼuij ruʼ y xu bij chique:</span>
</div><div class="Paragraph"><span lang="x-acc">—Iwetaʼam yix, niʼpa i je ʼatol tzij piquiwi i tinimit, quiqui ʼan che quib pacha je rajaw piquiwi; xak i winak chi nimak qui patan que rajawin piquiwi i cach winak. </span><span class="Verse_Number" lang="x-acc">43</span><span lang="x-acc">Xui-ri, yix n-ix ta queje ile. Are i qui ʼan ni yix, pachin craj queʼelok nim u ʼij, cha chacun ʼuri chiquij i rachiʼil. </span><span class="Verse_Number" lang="x-acc">44</span><span lang="x-acc">Pachin craj cu ya rib chu nabeal, chu ʼana ʼuri che rib pacha mocom chiquij conojel. </span><span class="Verse_Number" lang="x-acc">45</span><span lang="x-acc">Queje chi ʼana ile, man i Achi aj Chicaj</span><span class="scrFootnoteMarker"><a href="#Fa13663b8-b640-45ff-a2ab-3af8c8a04326"></a></span><span class="Note_General_Paragraph" id="FA13663B8-B640-45FF-A2AB-3AF8C8A04326" title="z"><span lang="x-acc">Are i Jesus mísmo.</span>
</span><span lang="x-acc"> mi te ne ire xcʼun chu tzucuxic pachin ca chacun chirij; xcʼun ire pacha mocom chiquij conojel; xcʼun chu yaʼic rib che i camic, tojbal re i quelbal pa cʼax i je qʼui —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus xu tzunsaj jun mawach, ma Bartiméo u bi</span>
</div><div class="Paragraph"><span class="Verse_Number" lang="x-acc">46</span><span lang="x-acc">Cʼa que tijin qui ʼenam pa Jerusalen, xe icʼaw pa Jerico. Are ca tijin quelic i Jesus cuʼ u tijoxelab, je qʼui i winak je teren chiquij. ʼO jun mawach, ma Bartiméo u bi, chi u cʼojol i ma Timéo; ire cul pa be, ca tijin chu tzʼonoxic u mer chique i winak. </span><span class="Verse_Number" lang="x-acc">47</span><span lang="x-acc">Are xu ta chi are i Jesus aj Nazaret chi ca tijin ricʼawic, ire xsiqʼuin chu bixquil:</span>
</div><div class="Paragraph"><span lang="x-acc">—¡Kajwal Jesus! ¡Yet chi at umuk uxiquin can i mam David, chawila toʼbal in wach! —xu bij.</span>
</div><div class="Paragraph"><span class="Verse_Number" lang="x-acc">48</span><span lang="x-acc">Je qʼui i winak xe yajawic man cacaj cu mayij siqʼuinic, xui-ri, ire xa xu cowij u bixquil che i Jesus:</span>
</div><div class="Paragraph"><span lang="x-acc">—¡Yet chi at umuk uxiquin can i mam David, chawila toʼbal in wach! —xu bij.</span>
</div><div class="Paragraph"><span class="Verse_Number" lang="x-acc">49</span><span lang="x-acc">I Jesus, are xu ta, xtacʼ canic y xu bij:</span>
</div><div class="Paragraph"><span lang="x-acc">—Chi siqʼuij.</span>
</div><div class="Paragraph"><span lang="x-acc">Teʼuri xqui siqʼuij i mawach y xqui bij che:</span>
</div><div class="Paragraph"><span lang="x-acc">—Cha cowij a cʼux. Chat walijok man ire cat u siqʼuij —xe cha che.</span>
</div><div class="Paragraph"><span class="Verse_Number" lang="x-acc">50</span><span lang="x-acc">Juntir xu cʼak bi i cʼul u licʼom chirij, y xsacʼlin chicaj. Teʼuri xtejeb pan ruʼ i Jesus. </span><span class="Verse_Number" lang="x-acc">51</span><span lang="x-acc">I Jesus xu tzʼonoj che:</span>
</div><div class="Paragraph"><span lang="x-acc">—¿Wach cawaj quin ʼan chawe?</span>
</div><div class="Paragraph"><span lang="x-acc">I mawach xu bij che:</span>
</div><div class="Paragraph"><span lang="x-acc">—Mayes, cwaj yin quin a tzunsaj —coʼono.</span>
</div><div class="Paragraph"><span class="Verse_Number" lang="x-acc">52</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—ʼUtz cat ʼec; ya xat utziric, man xa cuba a cʼux chwe —xu bij.</span>
</div><div class="Paragraph"><span lang="x-acc">I mawach juntir xtzunic, y xterej bi chirij i Jesus pa be.</span>
</div></div><div class="scrSection"><div class="Section_Head"><span lang="x-acc">Wach u cojic u ʼij i Jesus are xoc pa Jerusalen</span>
</div><div class="Paragraph"><span class="Chapter_Number" lang="x-acc">11</span><span class="Verse_Number" lang="x-acc">1</span><span lang="x-acc">Ique, ya nakaj chic je ʼo wi pa Jerusalen; ya xe upon che i queb aldéa Betfage y Betánia, chi je ʼo chuwach i ral jyub Olívos. Are ʼuri i Jesus xe u siqʼuij queb u tijoxelab ruʼ y xu bij chique:</span>
</div><div class="Paragraph"><span class="Verse_Number" lang="x-acc">2</span><span lang="x-acc">—Jix che i aldéa-le chi ʼo chakawach; are quix uponic, qui rik ni jun buru yukul chila, chi cʼa maja cretamaj ca ʼan winak chirij. Chi toro y chi cʼama lok. </span><span class="Verse_Number" lang="x-acc">3</span><span lang="x-acc">We ʼo jun ca tzʼonow chiwe wuchac quix tijin chu toric, chi bij che chi cu rik u chac che i Kajwal y weʼ col u ya chic, chix chok che —xu bij i Jesus chique.</span>
</div><div class="Paragraph"><span class="Verse_Number" lang="x-acc">4</span><span lang="x-acc">Ique xe ʼec, xe qui rika i buru yukul pa be chuwach jun ja, y xe oc chu quiric. </span><span class="Verse_Number" lang="x-acc">5</span><span lang="x-acc">Je ʼo jujun xe ʼilawic, y xqui bij chique:</span>
</div><div class="Paragraph"><span lang="x-acc">—¿Wach quix tijin chu ʼanic? ¿Wuchac qui tor i buru? —xe cha.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Are ʼuri xqui bij chique pacha u bim bi Jesus chique ique; teʼuri xyaʼ li chique chi xqui cʼam li buru che i Jesus. </span><span class="Verse_Number" lang="x-acc">7</span><span lang="x-acc">Are xe uponic, xqui coj qui ʼuʼ chirij, teʼuri xa ʼan i Jesus chirij. </span><span class="Verse_Number" lang="x-acc">8</span><span lang="x-acc">Je qʼui i winak xqui rip qui ʼuʼ pa be, xak je qʼui chic xqui cʼatzij u xak cheʼ y xqui coj pa be, wikbal-re.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Je qʼui i winak je nabe chuwach i Jesus, xak je qʼui je teren li chirij; conojel xe siqʼuin chu bixquil:</span>
</div><div class="Paragraph"><span lang="x-acc">—¡Hosánna! (¡Nim u ʼij i Dios!) —xe cha—. ¡Chu ya ni ʼutz i Dios puwi i Jun-i chi u takom li kuʼ! </span><span class="Verse_Number" lang="x-acc">10</span><span lang="x-acc">¡Cʼamori che i Dios! Ya ca jekan u ʼatbal tzij chi coʼon ni Jun-i, chi u muk u xiquin can i ka mam, mam David. ¡Chocsax u ʼij i Dios! (Queje ile xe siqʼuin chu bixquil.)</span>
</div><div class="Paragraph"><span class="Verse_Number" lang="x-acc">11</span><span lang="x-acc">Queje ile i roquic i Jesus pa Jerusalen. Are ʼuri xoc ire pa rachoch i Dios chila. Are xoc paja, cʼula xtzunic, y xtzalij chalok man ya xkaj i ʼij. Teʼuri xa ʼe chic pa Betánia cuʼ i cablajuj u tijoxelab.</span>
</div></div><div class="scrSection"><div class="Section_Head"><span lang="x-acc">Wach xu bij i Jesus che i cheʼ chi n-tu wach</span>
</div><div class="Paragraph"><span class="Verse_Number" lang="x-acc">12</span><span lang="x-acc">Chucab ʼij, are xe tzalij chali pa Betánia, i Jesus xpe numic che. </span><span class="Verse_Number" lang="x-acc">13</span><span lang="x-acc">Are ʼuri xril jun u cheʼlal hígo. Tupu cʼa maja cu rik i tiémpo ca wachinic, chi naj panok xrilo chi chom chic u xak; rumal-i, xa ʼe i Jesus chi rilic we ʼo chic echaʼ che. Xui-ri, ile n-ta echaʼ che, toʼ u xak ʼolic</span><span class="scrFootnoteMarker"><a href="#Fe5123f50-412a-4638-b705-eec37d678e12"></a></span><span class="Note_General_Paragraph" id="FE5123F50-412A-4638-B705-EEC37D678E12" title="a"><span lang="x-acc">I u cheʼlal hígo chila pa Jerusalen, we ʼo chic u xak, xak ʼo chic ʼuri u wach. I cheʼ-le chi xril i Jesus n-ti u wach, xui u xak ʼolic.</span>
</span><span lang="x-acc">. </span><span class="Verse_Number" lang="x-acc">14</span><span lang="x-acc">Rumal-i xu bij i Jesus che:</span>
</div><div class="Paragraph"><span lang="x-acc">—Queʼe ʼij chawij, mi jun col u tija chic jun rechaʼ chawe —xu bij che i cheʼ.</span>
</div><div class="Paragraph"><span lang="x-acc">I u tijoxelab xak xqui ta wach xu bij.</span>
</div></div><div class="scrSection"><div class="Section_Head"><span lang="x-acc">Wach i quelsaxic i aj cʼayinel pa rachoch i Dios</span>
</div><div class="Paragraph"><span class="Verse_Number" lang="x-acc">15</span><span lang="x-acc">Teʼuri xe upon pa Jerusalen. I Jesus, are xoc pa rachoch i Dios, xoc li chi quelsaxic niʼpa i aj cʼayinel xak i aj loʼonel je ʼo xe ja. Xe u balʼatij qui mexa i je aj jalwachil u wach qui mer i winak. Xak queje xoʼon che i qui tem i je aj cʼay palomax. </span><span class="Verse_Number" lang="x-acc">16</span><span lang="x-acc">Xak xe u ʼatij i winak chi n-cacaj ta quiqui sutij i qui be chirij i rachoch i Dios; xa que icʼaw chu nicʼajal uwaja ruʼ wach tak cucʼam. </span><span class="Verse_Number" lang="x-acc">17</span><span lang="x-acc">Teʼuri xoc chu cʼutic chique i winak; xu bij:</span>
</div><div class="Paragraph"><span lang="x-acc">—I Dios, chupam u wuj u bim can i tzij-i: “I wachoch, lic jun ja re qui tzʼonbal i winak chwe, i winak aj pa tak tinimit re ronojel u wach i jyub taʼaj</span><span class="scrFootnoteMarker"><a href="#F3ea091c7-a9d9-4853-865b-1ef98bb47f44"></a></span><span class="Note_General_Paragraph" id="F3EA091C7-A9D9-4853-865B-1EF98BB47F44" title="b"><span lang="x-acc">I tzij-le, tzʼibtal can rumal i mam Isaías ujer (Is. 56:7). Chila pa rachoch i Dios, ʼo jun uwaja jachtal chique i winak chi ne te aj Israel, pa quiqui tzʼonoj wi che i Dios. Xui-ri, i aj Israel xa xqui ʼan u cʼayibal chicop che i uwaja-le. Rumal-i, i Jesus xpe roywal che, man i aj Israel winak n-ta xqui chʼob che u bixquil u tzij i Dios chique i ne te aj Israel.</span>
</span><span lang="x-acc">.” Queje ile u bim i Dios, xui-ri, yix i ʼanom qui jul iliʼomab che —xu bij i Jesus chique.</span>
</div><div class="Paragraph"><span class="Verse_Number" lang="x-acc">18</span><span lang="x-acc">I cajʼatzil i sacerdóte xqui ta wach u ʼanom, xak xqui ta rason i je tijonel re i ʼatbal tzij re i mam Moises. Xe oc ʼuri chu tzucuxic wach u camsaxic quiqui ʼano. Queje ile xqui ʼano man xqui xij quib che, man conojel i winak xqui bisoj che, wach i cʼutunic ca tijin chu ʼonquil. </span><span class="Verse_Number" lang="x-acc">19</span><span lang="x-acc">I Jesus, are xoc aʼab, xel pa tinimit junam cuʼ u tijoxelab.</span>
</div></div><div class="scrSection"><div class="Section_Head"><span lang="x-acc">Xchakij i u cheʼlal hígo</span>
</div><div class="Paragraph"><span class="Verse_Number" lang="x-acc">20</span><span lang="x-acc">Sakir chucab ʼij xe ʼe chic pa Jerusalen. Are que tijin chi be, xe icʼaw pa ʼo wi i u cheʼlal hígo. Xquilo chi lic chakijnak chic i cheʼ, camnak chic i raʼ. </span><span class="Verse_Number" lang="x-acc">21</span><span lang="x-acc">Are ʼuri i ma Pédro xcʼun chu cʼux wach u bim can i Jesus che i cheʼ-le, y xu bij che i Jesus:</span>
</div><div class="Paragraph"><span lang="x-acc">—Mayes, wilapeʼ. I cheʼ chi xa cʼokoj, ya chakij chic —xu bij che.</span>
</div><div class="Paragraph"><span class="Verse_Number" lang="x-acc">22</span><span lang="x-acc">I Jesus xu bij:</span>
</div><div class="Paragraph"><span lang="x-acc">—Pachin jun ʼo u cubibal u cʼux che i Dios, ʼis ca tiqui chu ʼonquil. </span><span class="Verse_Number" lang="x-acc">23</span><span lang="x-acc">Katzij i quin bij chiwe, we ʼo jun lic cul u cʼux che i Dios, we cu bij na che i nim laj jyub-i, “Chat el na chi, ja cʼaka awib pa mar”, cu bij che, i Dios coʼon na ʼuri ile che. Xui-ri, i jun, ʼo u chac lic n-ta cu bij u cʼux; ʼo u chac lic cul u cʼux che chi cril na pacha i u bim che. </span><span class="Verse_Number" lang="x-acc">24</span><span lang="x-acc">Rumal-i, ʼo jun tzij quin bij na chiwe: ronojel niʼpa i qui tzʼonoj che i Dios, we lic cul i cʼux che chi yatal chic chiwe, ile lic quiwil na. </span><span class="Verse_Number" lang="x-acc">25</span><span lang="x-acc">Are quix tijin chu tzʼonoxic che i Dios, we ʼo jun u ʼanom mal chiwe, chi cuyu ni u mac che, man i Ta chicaj xak cu cuy ni i mac yix. </span><span class="Verse_Number" lang="x-acc">26</span><span lang="x-acc">Man yix, we n-qui cuy ti qui mac i juban, xak i Ta chicaj xak n-cu cuy ta i mac yix —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I nimak tak mamʼib xqui tzʼonoj che i Jesus pachin yawnak puʼab wach tak i cu ʼano</span>
</div><div class="Paragraph"><span class="Verse_Number" lang="x-acc">27</span><span lang="x-acc">Teʼuri xe oc chic pa Jerusalen y xe oc pa rachoch i Dios. Are je ʼo chila, xe tejeb pan i cajʼatzil i sacerdóte ruʼ i Jesus, xak i je tijonel re i ujer ʼatbal tzij, xak i nimak tak mamʼib je ʼo cuʼ. </span><span class="Verse_Number" lang="x-acc">28</span><span lang="x-acc">Ique xqui tzʼonoj che:</span>
</div><div class="Paragraph"><span lang="x-acc">—¿Bi chi ʼatbal tzijal ʼo paʼab chu ʼanic niʼpa ile? ¿Pachin xyaw ile chawe chi cat tijin chu ʼanic-le? —xqui bij che.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—Xak yin quin tzʼonoj jun tzij chiwe yix; we qui bij usucʼ chwe, teʼuri xak quin bij yin chiwe bi chi ʼatbal tzijal ʼo pinʼab. </span><span class="Verse_Number" lang="x-acc">30</span><span lang="x-acc">Chi bij chwe pachin xtakaw li ma Wan chu kajsaxic ya piquiwi i winak. ¿Are i Dios xtakaw lok? ¿O xa winak? chi bij ʼu chwe —xu bij i Jesus chique.</span>
</div><div class="Paragraph"><span class="Verse_Number" lang="x-acc">31</span><span lang="x-acc">Teʼuri ique xe oc chu chapic quib chiquiwach puwi i tzij. Xqui bij chiquiwach:</span>
</div><div class="Paragraph"><span lang="x-acc">—Woʼor we caka bij chi Dios takawnak lok, ire cu bij ʼuri chake: “¿Wuchac ʼuri n-xi coj taj?” cu bij na chake. </span><span class="Verse_Number" lang="x-acc">32</span><span lang="x-acc">¿O xataba caka bij che chi winak takawnak lok? —xqui bij chiquiwach.</span>
</div><div class="Paragraph"><span lang="x-acc">Queje ile xqui bij, man ique quiqui xij quib chique i winak; conojel i winak cul qui cʼux che chi ma Wan lic ajbil u tzij i Dios. </span><span class="Verse_Number" lang="x-acc">33</span><span lang="x-acc">Rumal-i, xqui bij che i Jesus:</span>
</div><div class="Paragraph"><span lang="x-acc">—N-ketaʼam taj —xe cha che.</span>
</div><div class="Paragraph"><span lang="x-acc">Rumal-i, i Jesus xu laʼ u wach chique:</span>
</div><div class="Paragraph"><span lang="x-acc">—Xak queje yin, n-quin bij ta chiwe wach i ʼatbal tzij ʼo pinʼab, chi quin ʼan tak iri —xu bij chique.</span>
</div></div><div class="scrSection"><div class="Section_Head"><span lang="x-acc">I tijojbal tzij re i mal laj tak ajchaquib</span>
</div><div class="Paragraph"><span class="Chapter_Number" lang="x-acc">12</span><span class="Verse_Number" lang="x-acc">1</span><span lang="x-acc">Teʼuri i Jesus xu jek u bixquil i tijojbal tak tzij chique. Xu bij:</span>
</div><div class="Paragraph"><span lang="x-acc">—ʼO jun achi xu tic juban u ticon, úva ca bixic, y xu coj coral chirij. Xu yijba pa quiqui yitzʼ wi u waʼal i úva, xak xu yijba jun ral ja tacʼtic chupam i ticon, chajbal re ronojel.</span>
</div><div class="Paragraph"><span lang="x-acc">Teʼuri xe u coj jujun ajchaquib, je aj a média ruʼ, y xa ʼe ire naj che jun tinimit. </span><span class="Verse_Number" lang="x-acc">2</span><span lang="x-acc">Are xu rik i ʼij re i cosech, xu tak li jun u mocom chu tzʼonoxic i re ire chique i raj mediant. </span><span class="Verse_Number" lang="x-acc">3</span><span lang="x-acc">Are xuponic, ique xqui chapo, xqui chʼayo, y xqui tzalijsaj chubic, n-ta xqui ya bi che. </span><span class="Verse_Number" lang="x-acc">4</span><span lang="x-acc">Teʼuri i rajaw xu tak chal jun chic u mocom. Are xupon ire, xqui coj abaj che, xqui soc u jolom, y xqui yoʼya. </span><span class="Verse_Number" lang="x-acc">5</span><span lang="x-acc">I rajaw xu tak chal jun chic u mocom; ire lic xqui camsaj. Teʼuri xe u tak chal juban chic, je qʼui. ʼO jujun chique xqui ʼan cʼax chique; xak ʼo i xe qui camsaj.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Xeʼelok, n-ta chic que u tako, xui-ri cʼo jun, ile are u cʼojol chi lic cʼax cu naʼo. Xu bij ire, “Woʼor quin tak bi wacʼal cuʼ; que cojon na ʼuri che in cʼojol”, xu bij; y pa qʼuisbal-re, xu tak bi cuʼ. </span><span class="Verse_Number" lang="x-acc">7</span><span lang="x-acc">Xui-ri, are xquil u cʼojol i rajaw ulew, xqui bij chiquiwach: “Ire-le are i rajaw ulew coʼon panok”, xe cha. “Chaka camsaj, y yoj coj canajic oj rajaw”, xe cha. </span><span class="Verse_Number" lang="x-acc">8</span><span lang="x-acc">Are ʼuri xqui chapo, y xqui camsaj, y xqui cʼak bi u chʼacul rij coral —xu bij i Jesus chique.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Teʼuri xu tzʼonoj chique:</span>
</div><div class="Paragraph"><span lang="x-acc">—¿Wach coʼon i rajaw ulew ʼuri? Ire ca cʼunic, y que u camsaj i ajchaquib chi je ʼo chuwach ulew; teʼuri cu ya i ulew piquiʼab juban chic.</span>
</div><div class="Paragraph"><span class="Verse_Number" lang="x-acc">10</span><span lang="x-acc">¿Xataba n-iwilom taj wach i tzʼibtal can chupam u wuj i Dios? Queje iri tzʼibtalic</span><span class="scrFootnoteMarker"><a href="#F8ca41fe6-720c-4979-9ced-f7d43b5f5a74"></a></span><span class="Note_General_Paragraph" id="F8CA41FE6-720C-4979-9CED-F7D43B5F5A74" title="c"><span lang="x-acc">Sálmos 118:22</span>
</span><span lang="x-acc">:</span>
</div><div class="Line1"><span lang="x-acc">I abaj chi n-xcaj ti je aj ʼanol cimiénto re ja,</span>
</div><div class="Line1"><span lang="x-acc">are i abaj-le chi xeʼelok lic nim ni u chac.</span>
</div><div class="Line1"><span class="Verse_Number" lang="x-acc">11</span><span lang="x-acc">Are i xeʼelok-le, are i Kajwal Dios xa ʼanawic,</span>
</div><div class="Line1"><span lang="x-acc">y cakil yoj, lic ʼutz ile chi u ʼanom ire.</span>
</div><div class="Paragraph_Continuation"><span lang="x-acc">Queje ile tzʼibtal canok —xu bij i Jesus chique.</span>
</div><div class="Paragraph"><span class="Verse_Number" lang="x-acc">12</span><span lang="x-acc">I nimak tak mamʼib, are xqui ta ile, laj xqui cʼam bi pa cárcel, man xqui ta ique chi u tzij i Jesus-le lic cojbal qui mac ique. Xui-ri, xqui xij quib chique i winak, rumal-i, xqui canaj canok, y xe ʼec.</span>
</div></div><div class="scrSection"><div class="Section_Head"><span lang="x-acc">I aj Fariséo cacaj quiqui cʼam u pam i Jesus we ʼutz quiqui toj impuésto</span>
</div><div class="Paragraph"><span class="Verse_Number" lang="x-acc">13</span><span lang="x-acc">Xoʼon panok, ʼo jujun aj Fariséo, xak jujun aj u partído i ma Heródes, je taktal bi ruʼ i Jesus, que qui cʼambej u pam, tzaksabal re cacaj ique. </span><span class="Verse_Number" lang="x-acc">14</span><span lang="x-acc">Are xe upon ruʼ i Jesus, xqui bij i tzij-i che:</span>
</div><div class="Paragraph"><span lang="x-acc">—Mayes, ketaʼam chi yet, wach i ca bij, lic sak laj tzij, man yet lic n-ca ʼan ta cas che, wach quiqui bij i winak chawij. Lic n-ta awe che, wach u patan jun winak, we nim, o we n-nim taj, lic ca bij i sak laj tzij che wach craj i Dios. Cha bij ʼu chake, ¿ʼutz nawi caka toj impuésto che i ʼatol tzij pa Róma, o n-ʼus taj? I ujer ʼatbal tzij, ¿cu ya nawi chake caka tojo, o n-taj? —xe cha.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Péro i Jesus retaʼam chi xa cʼambal u pam quiqui ʼano. Xu bij chique:</span>
</div><div class="Paragraph"><span lang="x-acc">—¿Wuchas qui tzucuj tzaksabal we? —xu bij—. Chi cʼama li jun sak pwak, y chi cʼutu chwe —coʼono.</span>
</div><div class="Paragraph"><span class="Verse_Number" lang="x-acc">16</span><span lang="x-acc">Xqui cʼam lok y xqui cʼut che. Are xrilo, i Jesus xu tzʼonoj chique:</span>
</div><div class="Paragraph"><span lang="x-acc">—¿Pachin u qʼuexwach iri ʼo chuwach? ¿Pachin u bi iri tzʼibtal chuwach? —xu bij.</span>
</div><div class="Paragraph"><span lang="x-acc">—Re i ʼatol tzij —xqui bij.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Are ʼuri xu bij i Jesus:</span>
</div><div class="Paragraph"><span lang="x-acc">—Chi ya che i ʼatol tzij wach ʼo re ire che; xak chi ya che i Dios wach ʼo re ire che —xu bij chique.</span>
</div><div class="Paragraph"><span lang="x-acc">Ique lic xqui bisoj che, wach i xu bij.</span>
</div></div><div class="scrSection"><div class="Section_Head"><span lang="x-acc">I aj Saducéo xcaj u cʼamic u pam i Jesus che i qui walijbal i camnak</span>
</div><div class="Paragraph"><span class="Verse_Number" lang="x-acc">18</span><span lang="x-acc">Xoʼon panok, xe upon juban aj Saducéo ruʼ i Jesus. I aj Saducéo, ique quiqui bij chi i camnak n-que walij ta chic. Rumal-i xqui bij i tzij-i che i Jesus:</span>
</div><div class="Paragraph"><span class="Verse_Number" lang="x-acc">19</span><span lang="x-acc">—Tijonel, u tzʼibam can i mam Moises, we ʼo jun achi xcamic, we ʼo can rixokil chi n-ta racʼal ruʼ, we je ʼo can ratz u chaʼ i achi, ʼo junok chique, ʼutz ca cʼuli ruʼ i ixok malcan man ca qʼuiji racʼal ruʼ, pu qʼuexel i achi xcamic. Queje ile u tzʼibam can i mam Moises. </span><span class="Verse_Number" lang="x-acc">20</span><span lang="x-acc">Bay, oʼonom-lok, je ʼo wukub achiab catz qui chaʼ quib. Are i ʼatz xcʼuli nabe, y xcamic, n-ta racʼal xqʼuiji canok. </span><span class="Verse_Number" lang="x-acc">21</span><span lang="x-acc">I ucab chaʼaxel xcʼuli chic ruʼ ixok malcan, y xak xcamic, xak n-ta racʼal xu canaj can ruʼ ixok. Xak queje xoʼon ruʼ urox chaʼaxel. </span><span class="Verse_Number" lang="x-acc">22</span><span lang="x-acc">Queje xqui ʼan ile conojel je wukub, ʼis xe cʼuli ruʼ i ixok-le; n-ta jun cacʼal xqʼuiji ruʼ i ixok malcan. Pa qʼuisbal-re xcam i ixok. </span><span class="Verse_Number" lang="x-acc">23</span><span lang="x-acc">Bay, are cu rik i ʼij piqui walijbal i camnak, are que walij niʼpa i camnak, ¿pachinok chique i wukub-le chi mer rachijil i ixok? Man conojel i je wukub-le xe cʼuli ruʼ —xe cha.</span>
</div><div class="Paragraph"><span class="Verse_Number" lang="x-acc">24</span><span lang="x-acc">Teʼuri i Jesus xu laʼ u wach chique:</span>
</div><div class="Paragraph"><span lang="x-acc">—Yix xa ix sachnak na. Ix sachnak, man n-iwetaʼam taj wach i tzʼibtal can chupam u wuj i Dios, xak n-iwetaʼam taj wach i nim laj u choʼab i Dios. </span><span class="Verse_Number" lang="x-acc">25</span><span lang="x-acc">I camnak, are que walij na, queʼelok je pacha i ángel chi je ʼo chicaj; n-que cʼuli taj. I achiab, i ixokib n-que cʼuli ta chic. </span><span class="Verse_Number" lang="x-acc">26</span><span lang="x-acc">I qui walijbal i camnak, katzij ʼolic. ¿Xataba n-iwilom ti yix chupam i wuj chi u tzʼibam can i mam Moises wach xu bij i Dios che? I Dios, are xu ʼijla i mam Moises chupam i ʼaʼ chi ca juluw che i ral cheʼ, xu bij che: “Yin cʼa in u Dios i mam Abraham, xak i mam Isaac, xak i mam Jacob”, xu bij che. I oxib-le je camnak chic are xu bij i Dios ile. Bay, chuwach i Dios, cʼa je cʼas na; </span><span class="Verse_Number" lang="x-acc">27</span><span lang="x-acc">I Dios n-are ti qui Dios i je camnak, are i qui Dios i je cʼaslic —xu bij i Jesus chique—. Yix, ʼut, xa ix sachnak na. (Queje ile xu sakij chique chi ʼo ni qui walijbal i camnak.)</span>
</div></div><div class="scrSection"><div class="Section_Head"><span lang="x-acc">I lajuj u tzij u pixab i Dios, ¿pachique chique mas ʼo u ʼij?</span>
</div><div class="Paragraph"><span class="Verse_Number" lang="x-acc">28</span><span lang="x-acc">Chila xak ʼo jun mayes re i ujer ʼatbal tzij. Ire ʼis xu ta ile chi xu bij i Jesus chique i aj Saducéo. Xu ta chi Jesus ʼis ʼutz u laʼic u wach xu ʼano. Rumal-i, xtejeb pan ruʼ, y xu tzʼonoj jun tzij che. Xu bij:</span>
</div><div class="Paragraph"><span lang="x-acc">—I lajuj u tzij u pixab i Dios, ¿pachique chique mas ʼo u chac coj cojon che? —xu bij.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—I jun chique chi mas ʼo u chac are i jun chi queje iri cu bij: “Chitapeʼ, ix aj Israel, i Kajwal Dios, xui ire i Kajwal. </span><span class="Verse_Number" lang="x-acc">30</span><span lang="x-acc">Cʼax cha na i Awajwal Dios ronojel a cʼux, ronojel awanima, ronojel a nojbal, ronojel a choʼab”, cu bij. Are i jun-le chi mas ʼo u chac quix cojon che —xu bij i Jesus che—. </span><span class="Verse_Number" lang="x-acc">31</span><span lang="x-acc">Teʼuri i ucab tzij (chi ʼo u chac coj cojon che) laj cumaj i jun-le: “Cʼax che a na a loʼcʼanij pacha cʼax u naʼic awib yet ca ʼano”, cu bij. N-ta chic jun chic chiquixol i lajuj tzij pixab nim ni u ʼij chuwach i queb-le —xu bij i Jesus che.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Teʼuri i tijonel re i ujer ʼatbal tzij xu bij:</span>
</div><div class="Paragraph"><span lang="x-acc">—Lic ʼutz i xa bij, Mayes. Lic katzij i xa bij chi xa jun i Dios, n-ta chic jun chic. </span><span class="Verse_Number" lang="x-acc">33</span><span lang="x-acc">We cʼax caka na i Dios ronojel ka cʼux, ronojel i ka nojbal, ronojel i kanima, ronojel i ka choʼab, xak we que kaj i kach loʼcʼanij pacha cakaj kib yoj, niʼpa tak ile mas ʼutz chuwach u poroxic tak chicop chuwach i Dios, xak u sujuxic tak sipon chuwach ire —xu bij che i Jesus.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I Jesus xu ta chi lic ʼo u noʼoj niʼpa i xu bij, rumal-i xu bij che:</span>
</div><div class="Paragraph"><span lang="x-acc">—Yet, xa jubiʼ chic craj ca jach awib che u ʼatbal tzij i Dios —xu bij che. Teʼuri, mi jun xu cowij chic u cʼux chu tzʼonoxic mas tzij che i Jesus.</span>
</div></div><div class="scrSection"><div class="Section_Head"><span lang="x-acc">I mam David ujer ʼo u ʼij, xui-ri i Crísto ʼo pawi ire</span>
</div><div class="Paragraph"><span class="Verse_Number" lang="x-acc">35</span><span lang="x-acc">Xoʼon chupan jubiʼ, i Jesus ca tijin chu cʼutic chique i winak pa rachoch i Dios. Xu bij chique:</span>
</div><div class="Paragraph"><span lang="x-acc">—I je tijonel, re i ujer ʼatbal tzij, ¿wuchac quiqui bij chi i Tolque coyʼem, are na jun umuk uxiquin i mam David? </span><span class="Verse_Number" lang="x-acc">36</span><span lang="x-acc">¿Wuchac quiqui bij ile? man lic are i mam David u bim can i tzij-i:</span>
</div><div class="Paragraph"><span lang="x-acc">Xu bij i Kajwal Dios che i Wajwal Crísto:</span>
</div><div class="Line1"><span lang="x-acc">“Chat cul na pin wikabim cʼa cu rik ni ʼij que in ya na pawakan niʼpa i aj chʼoʼoj chawij”, xu bij</span><span class="scrFootnoteMarker"><a href="#F08859d0a-862e-45f1-963f-3014fb44f79f"></a></span><span class="Note_General_Paragraph" id="F08859D0A-862E-45F1-963F-3014FB44F79F" title="d"><span lang="x-acc">Sálmos 110:1.</span>
</span><span lang="x-acc">.</span>
</div><div class="Paragraph_Continuation"><span lang="x-acc">Queje ile u tzʼibam can i mam David ujer, y are u Tewal i Dios yawnak pu jolom chi xu bij i tzij-le. </span><span class="Verse_Number" lang="x-acc">37</span><span lang="x-acc">¿Wach u ʼonquil ʼuri chi i Crísto xa umuk uxiquin i mam David? ¿Wach u ʼonquil ile, man lic are i mam David xu bij “Wajwal” che i Crísto</span><span class="scrFootnoteMarker"><a href="#Fc4419037-3b11-47d2-aa05-d8dd5c3598e0"></a></span><span class="Note_General_Paragraph" id="FC4419037-3B11-47D2-AA05-D8DD5C3598E0" title="e"><span lang="x-acc">Queje ile xu bij i Jesus chique i winak, sakirsabal-re chique chi i Crísto n-toʼ ta winak, lic Dios.</span>
</span><span lang="x-acc">? —xcha.</span>
</div><div class="Paragraph"><span lang="x-acc">I uqʼuial winak je ʼo chila lic que quicot chu tayic.</span>
</div></div><div class="scrSection"><div class="Section_Head"><span lang="x-acc">I Jesus xu sakij wach i qui mac i je tijonel re i ʼatbal tzij</span>
</div><div class="Paragraph"><span class="Verse_Number" lang="x-acc">38</span><span lang="x-acc">I Jesus, are ca tijin chu cʼutic chique, xe u pixbaj ruʼ tak i tzij-i:</span>
</div><div class="Paragraph"><span lang="x-acc">—Chi ʼana cwent chique i tijonel re i ujer ʼatbal tzij chi xa kus quiquilo que malcat pa tak be ruʼ qui ʼuʼ naj rakan; xak kus quiqui ta are ca yaʼ rutzil qui wach cumal i winak, ocsabal re qui ʼij. </span><span class="Verse_Number" lang="x-acc">39</span><span lang="x-acc">Are que oc pa ja re i molbalʼib, xa quiqui tzucuj qui cubibal chi ʼo u ʼij; are que ʼe pa waʼim re tak nimaʼij, xa quiqui tzucuj qui qʼuijibal ʼo u ʼij. </span><span class="Verse_Number" lang="x-acc">40</span><span lang="x-acc">Xak quiqui maj i cachoch ixokib malcanib; teʼuri nim i oracion quiqui ʼan chiquiwach i winak, sachsabal-re chique wach qui ʼanom. Ique ʼut, ca yaʼ jun tojpen chique lic nim na u tojic —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I ixok malcan, nim i sipon xu ya chuwach i Dios</span>
</div><div class="Paragraph"><span class="Verse_Number" lang="x-acc">41</span><span lang="x-acc">I Jesus cul pa rachoch i Dios chuwach li caxa, yabal re qui mer i winak. Are ʼo chila, que u takej i winak are que tijin chu yaʼic qui mer pa caxa. Je qʼui i beyomab, mas i mer xqui yaʼo. </span><span class="Verse_Number" lang="x-acc">42</span><span lang="x-acc">Are ʼuri xupon jun ixok malcan lic nibaʼ, xu ya queb u mer chi n-ta kas rajil. </span><span class="Verse_Number" lang="x-acc">43</span><span lang="x-acc">Teʼuri i Jesus xe u siqʼuij u tijoxelab ruʼ, y xu bij chique:</span>
</div><div class="Paragraph"><span lang="x-acc">—Katzij i quin bij chiwe, i ixok nibaʼ-i, i u mer xu yaʼo, mas nim chuwach ile chi qui yom conojel i juban pa caxa. </span><span class="Verse_Number" lang="x-acc">44</span><span lang="x-acc">Ique, wach i qui yom, xa are quesam che wach i sobrinak cuʼ; xui-ri, i ixok-le, chi lic nibaʼ, ronojel xu yaʼo, niʼpa i ʼo ruʼ; n-ta chic xu canaj re u cʼaslemal —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus xu bij chi i rachoch i Dios ca wulijsax na</span>
</div><div class="Paragraph"><span class="Chapter_Number" lang="x-acc">13</span><span class="Verse_Number" lang="x-acc">1</span><span lang="x-acc">Are xel i Jesus pa rachoch i Dios, ʼo jun chique u tijoxelab xu bij che:</span>
</div><div class="Paragraph"><span lang="x-acc">—Mayes, chawila tak i ja-ri re i rachoch i Dios, ¡lic chom! ¡Chawila i abaj ʼo che, lic chomik!</span>
</div><div class="Paragraph"><span class="Verse_Number" lang="x-acc">2</span><span lang="x-acc">I Jesus xu laʼu wach che:</span>
</div><div class="Paragraph"><span lang="x-acc">—¿Cawil yet niʼpa tak iri lic chom? Ronojel iri ca wulijsax na. Mi jun abaj ca canaj chic puwi i rachiʼil —xu bij che.</span>
</div></div><div class="scrSection"><div class="Section_Head"><span lang="x-acc">Wach i séña cakilo are ya ca cʼun i qʼuisbal ʼij</span>
</div><div class="Paragraph"><span class="Verse_Number" lang="x-acc">3</span><span lang="x-acc">Teʼuri ique xe ʼel bi chuwi jyub Olívos chi ʼo chuwach i rachoch i Dios; chila xcubi wi i Jesus. Are ʼuri je cajib i u tijoxelab xe tejeb pan ruʼ. Je are i ma Pédro, i ma Jacóbo, i ma Wan, i ma Andres. Quituquel xe ʼe chu tzʼonoxic che, aliʼal:</span>
</div><div class="Paragraph"><span class="Verse_Number" lang="x-acc">4</span><span lang="x-acc">—¿Umpa cakil ile chi xa bij? ¿Wach i retalil ca yaʼ chake we ya mer cakil ronojel ile? —xqui bij.</span>
</div><div class="Paragraph"><span class="Verse_Number" lang="x-acc">5</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Chi ʼana cwent iwib, mokxa ʼo quix qui tʼoro. </span><span class="Verse_Number" lang="x-acc">6</span><span lang="x-acc">Man je qʼui que cʼun na, quiqui bij na chi “Yin in i Toliwe”, que cha. Cumal ique-le je qʼui que tʼortaj na. </span><span class="Verse_Number" lang="x-acc">7</span><span lang="x-acc">Yix, are qui ta rason we ʼo nimak tak chʼoʼoj jela, we ʼo nimak tak chʼoʼoj jewa, mix cʼachir rumal; ʼo ni u chac queje ile ca ʼantajic; xui-ri, are qui ta i tzij-le, maja na ca cʼun i qʼuisbal re tak i ʼij-i. </span><span class="Verse_Number" lang="x-acc">8</span><span lang="x-acc">ʼO ni tinimit quiqui ʼan chʼoʼoj che chic jun tinimit; ʼo ni winak re jun ʼatol tzij quiqui ʼan chʼoʼoj chiquij i winak re chic jun ʼatol tzij. Xak i nimak tak ucabrakan xa ipa quicʼaw wi, xak queje i waʼjal; xak queje i chʼokowic, xa ipa ca ʼan na wi. Niʼpa ile xa are jekbal re i cʼax chi ca petic.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Chi na iwib yix, man ʼo ni winak quix qui cʼam bi chiquiwach i ʼatbal tzij; quiqui jic i loʼxic pa tak qui molbalʼib. Quix siqʼuix na chiquiwach i gobernador, xak chiquiwach i nimak tak ʼatol tzij xa wumal yin. Xui-ri, queje ile quix tiqui na chu bixquil chique wach iwilom, wach i tom, wach iwetaʼam chwij yin. </span><span class="Verse_Number" lang="x-acc">10</span><span lang="x-acc">ʼO u chac ca paxsax ni ʼutz laj tzij re i Dios chique conojel i tinimit chuwach i jyub taʼaj, are cʼa maja ca cʼun i qʼuisbal ʼij. </span><span class="Verse_Number" lang="x-acc">11</span><span lang="x-acc">Are quix qui chapo, yabal na iwe chiquiwach i ʼatbal tzij, mix cʼachir che, wach qui bij na chiquiwach, xak mix oc chu chʼobic. Xui chi bij na wach cu ya i Dios pi chiʼ are ix ʼo chiquiwach, man n-are ti yix quix nojiw u bixquil, xa are u Tewal i Dios ca binic. </span><span class="Verse_Number" lang="x-acc">12</span><span lang="x-acc">ʼO ni jujun que qui jach ni catz qui chaʼ piquiʼab i je aj chʼoʼoj chiquij, camsabal na que; xak je ʼo ni kajawxel queje quiqui ʼan cuʼ i cacʼal. Xak queje i acʼalab, quiqui ʼan che quib je aj chʼoʼoj chiquij i qui kajaw i qui chuch, que qui jach na chique i que camsawic. </span><span class="Verse_Number" lang="x-acc">13</span><span lang="x-acc">Conojel i winak tzel quix quil na xa wumal yin; xui-ri, pachin i cu chʼijo cʼa pa qʼuisbal re u chac, quelsax na ʼuri pa cʼax.</span>
</div><div class="Paragraph"><span class="Verse_Number" lang="x-acc">14</span><span lang="x-acc">I ajbil u tzij i Dios, mam Daniel, u tzʼibam canok wach ca cʼunic</span><span class="scrFootnoteMarker"><a href="#F8c0539eb-7ebe-4462-8130-088d76036d3d"></a></span><span class="Note_General_Paragraph" id="F8C0539EB-7EBE-4462-8130-088D76036D3D" title="f"><span lang="x-acc">Daniel 9:27, 11:31, 12:11</span>
</span><span lang="x-acc">: xu bij ire chi cocsax na jun tzel laj kajsabal re u ʼij i rachoch i Dios che i lugar chi n-ca majaw ta che. Are quiwil yix ile tacʼal chila, niʼpa i je ʼo pa jyub. Niʼpa i cacajlaj i tzij-i, chiqui ta usucʼ. </span><span class="Verse_Number" lang="x-acc">15</span><span lang="x-acc">Chupam i ʼij-le, suʼ chix ʼanmajok. Niʼpa je ʼo ʼan puwija re i cachoch, suʼ che kaj la lok; me oc chic chupam, quiqui cʼambej re ubitak-que. </span><span class="Verse_Number" lang="x-acc">16</span><span lang="x-acc">Xak niʼpa i que tijin chi chac pa tak ticon, me tzalij lok col qui cʼambej re qui ʼuʼ; ¡paʼanem che ʼanmajok! </span><span class="Verse_Number" lang="x-acc">17</span><span lang="x-acc">Chupam i ʼij-le, toʼ qui wach ixokib chi ʼo i yobil chiquij, xak ique chi ʼo cacʼal chi cʼa que tzʼumanic; cʼax i qui ʼanmajic ique. </span><span class="Verse_Number" lang="x-acc">18</span><span lang="x-acc">Chi tzʼonoj che i Dios chi n-joron ti tew are quix ʼanmaj chuwach ile, </span><span class="Verse_Number" lang="x-acc">19</span><span lang="x-acc">man i uyej che tak i ʼij-le, lic cʼax. Cʼa chu xebal ʼij sak, are xu yijba i Dios i jyub taʼaj, n-ta jun cʼax petnak lic cʼax chuwach ile; xak n-ta chic jun chic ca petic, lic cʼax chuwach ile. </span><span class="Verse_Number" lang="x-acc">20</span><span lang="x-acc">Y we i Kajwal n-coʼon ta che, chi xa ʼatal ʼij ʼo ni cʼax-le, ʼis que cam na conojel. Xui-ri, ire u chʼobom chi cu ʼatij na; queje coʼon ire ile, xa rumal i cʼaxnabal u cʼux chique i je re ire, chique i je u chom ire.</span>
</div><div class="Paragraph"><span class="Verse_Number" lang="x-acc">21</span><span lang="x-acc">Rumal-i, che tak i ʼij-le, we ʼo i que bin chiwe: “Chiwilapeʼ, chi ʼo wi i Tolke”, que cha, mi cojo; o we xak quiqui bij: “Le i ʼolic-le”, que cha, mi cojo. </span><span class="Verse_Number" lang="x-acc">22</span><span lang="x-acc">Man que cʼun ni aj tʼoronel chi quiqui ʼan che quib pacha je toliwe, xak que cʼun jujun quiqui ʼan che quib pacha je ajbil u tzij i Dios. Quiqui ʼan ni milágro, xak i nimak tak ʼanic, ʼilbal-re we que tiqui chi qui tʼoric niʼpa i je re i Dios, chi je u chom ire. </span><span class="Verse_Number" lang="x-acc">23</span><span lang="x-acc">¡Chi na iwib! Ya in bim chic ronojel chiwe, wach i qui cʼulmaj coʼon panok.</span>
</div></div><div class="scrSection"><div class="Section_Head"><span lang="x-acc">Wach u cʼunic tan chic i Crísto pa qʼuisbal ʼij</span>
</div><div class="Paragraph"><span class="Verse_Number" lang="x-acc">24</span><span lang="x-acc">Are quicʼaw i ʼij re niʼpa i cʼax-le, teʼuri i ʼij ca ʼekumaric, xak i icʼ n-ca tzun ta chic, </span><span class="Verse_Number" lang="x-acc">25</span><span lang="x-acc">xak i chʼumil que tzak na li chicaj, xak wach tak ʼo chicaj ca sicsax na. </span><span class="Verse_Number" lang="x-acc">26</span><span lang="x-acc">Are ʼuri quiwil ni Achi aj Chicaj; ca cʼun pa sutzʼ ruʼ i nim laj u choʼab, nim laj u chomal. </span><span class="Verse_Number" lang="x-acc">27</span><span lang="x-acc">Que u tak bi u ángel cʼa pa que ʼel wi li i cajib tew cʼulala, quiqui molbej-que niʼpa i je u chom i Dios, lic ronojel u wach i jyub taʼaj.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Yix iwetaʼam wach i séña cu cʼut u cheʼlal hígo are ya ca cʼun i ʼalaj. Chix naw che i cheʼ-le. Ile, are quiwilo ca pe tan chic u tux, y coʼon rax, iwetaʼam ʼuri ya ca miʼ tan chic i ulew. </span><span class="Verse_Number" lang="x-acc">29</span><span lang="x-acc">Queje queʼel tak ile, chi cʼa te xin bij chiwe. Are quiwil yix niʼpa tak ile, chi ta u be ʼuri ya ca pe i qʼuisbal re tak i ʼij-i, ya jekanic coʼono. </span><span class="Verse_Number" lang="x-acc">30</span><span lang="x-acc">Katzij i quin bij chiwe, ya ca cʼun ronojel niʼpa in bim-le; ca ʼantaj na, are maja que cam i winak re i woʼor. </span><span class="Verse_Number" lang="x-acc">31</span><span lang="x-acc">I caj, i ulew, ca sach na; xui-ri, in tzij yin n-ca sach taj; coʼon na ronojel niʼpa in bim chiwe.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Xui-ri, mi jun retaʼam pachique ʼij, pachique ʼor, coʼon ile. Xak mi ne i ángel aj chicaj, xak mi ne yin chi in u Cʼojol i Dios n-wetaʼam taj; xui i Ta chicaj retaʼam.</span>
</div><div class="Paragraph"><span class="Verse_Number" lang="x-acc">33</span><span lang="x-acc">Xui-ri, yix chix cʼascʼatok, chi cʼacʼalij, y mi mayij i tzʼonoxic che i Dios, man n-iwetaʼam taj wach oʼonom ʼor que u rika. </span><span class="Verse_Number" lang="x-acc">34</span><span lang="x-acc">Queʼelok pacha jun achi chi ya ca ʼec, naj ca ʼe wi. Que u pixbaj i rajchaquib chi que chajiw can i rachoch. Chi qui jujunal ʼis cu ya can qui chac, xak i aj chajal ja, cu bij can che chi ca cʼascʼat na chu chajixic. </span><span class="Verse_Number" lang="x-acc">35</span><span lang="x-acc">Xak queje chi ʼana yix ile, chix cʼascʼatok, man n-iwetaʼam taj wach oʼonom ʼor ca cʼun i rajaw ja. N-iwetaʼam taj we coc aʼab ca cʼunic, o we tiqʼuil aʼab, o are ca chʼaw i acʼ, o we are quel li ʼij. </span><span class="Verse_Number" lang="x-acc">36</span><span lang="x-acc">Mok xak teʼet ca cʼunic, y quix u riko xa quix waric. </span><span class="Verse_Number" lang="x-acc">37</span><span lang="x-acc">Wach i quin tijin chu bixquil chiwe, xak quin bij chique conojel: “¡Chix cʼascʼatok!” (Queje xu bij i Jesus ile chique.)</span>
</div></div><div class="scrSection"><div class="Section_Head"><span lang="x-acc">Wach u chapic i Jesus xqui chʼob i aj chʼoʼoj chirij</span>
</div><div class="Paragraph"><span class="Chapter_Number" lang="x-acc">14</span><span class="Verse_Number" lang="x-acc">1</span><span lang="x-acc">Xa queb ʼij chic craj cu rik i nimaʼij páscua, iʼij chi ca tijaw wi i caxlanwa chi n-ta cunbal ocnak che. I je cajʼatzil i sacerdóte, xak i je tijonel re i ujer ʼatbal tzij, quiqui tzucuj wach i tzaksabal re i Jesus quiqui ʼano, chapbal na re aliʼal, xa camsabal-re. </span><span class="Verse_Number" lang="x-acc">2</span><span lang="x-acc">Xui-ri, xqui bij chiquiwach:</span>
</div><div class="Paragraph"><span lang="x-acc">—Maka ʼan ile pa nimaʼij, mokxa que chʼokow i uqʼuial winak rumal —que cha.</span>
</div></div><div class="scrSection"><div class="Section_Head"><span lang="x-acc">Jun ixok xu coj cunbal muy, pakalic, che u jolom i Jesus</span>
</div><div class="Paragraph"><span class="Verse_Number" lang="x-acc">3</span><span lang="x-acc">I Jesus ʼo pa aldéa Betánia ruʼ rachoch i achi Simon, chi “Lepróso” ca bix che. Are que tijin chi waʼim, xoc bi jun ixok cuʼ. Ire rucʼam jun chom laj baxo</span><span class="scrFootnoteMarker"><a href="#F18ce503d-0d5d-4844-a17b-2d1261f26c86"></a></span><span class="Note_General_Paragraph" id="F18CE503D-0D5D-4844-A17B-2D1261F26C86" title="g"><span lang="x-acc">I baxo-le, ʼantal che abaj pacha sakchoʼ, “alabástro” u bi.</span>
</span><span lang="x-acc">, nojnak che acéite lic muy, lic pakal rajil. I acéitele, ʼantal che i cotzʼij, “nárdo” u bi. Xu ʼaj u tzam i baxo, y xu jam i acéite che u jolom i Jesus. </span><span class="Verse_Number" lang="x-acc">4</span><span lang="x-acc">ʼO jujun je ʼo chila xpe coywal; xqui bij chiquiwach:</span>
</div><div class="Paragraph"><span lang="x-acc">—¿Wuchac queje xoʼon ile che i cunbal muy, chi toʼ xsachic? —xqui bij—. </span><span class="Verse_Number" lang="x-acc">5</span><span lang="x-acc">Are i rajil ile, mas che oxib ciénto quetzal; mas ʼutz we ta xcʼayixic, cu tobej que i nibaʼib —xqui bij.</span>
</div><div class="Paragraph"><span lang="x-acc">Y xa que chʼachʼat chirij ixok.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Péro i Jesus xu bij:</span>
</div><div class="Paragraph"><span lang="x-acc">—Coʼon ile. ¿Wuchac quix chʼachʼat chirij? Ile chi xoʼon ire chwe, lic ʼutz. </span><span class="Verse_Number" lang="x-acc">7</span><span lang="x-acc">I nibaʼib, queʼe ʼij sak je ʼo na iwuʼ; we quiwaj que i to, pachique ʼij ʼis ʼutz. Xui-ri, yin, n-ronojel ta ʼij in ʼo iwuʼ. </span><span class="Verse_Number" lang="x-acc">8</span><span lang="x-acc">I ixok-i xoʼon chwe niʼpa i xtiqui che. Are cʼa maja cu rik i ʼij, xu coj i cunbal muy re i mukbal re in chʼacul. </span><span class="Verse_Number" lang="x-acc">9</span><span lang="x-acc">Katzij i quin bij chiwe, xa ipa ca paxsax wi i tzij re i ʼelsabal re qui mac i winak, xak ca tataj ni rason wach u ʼanom i ixok-i chwe. Queje coʼon ile ronojel u wach i jyub taʼaj, cʼunsabal re i ixok-i chi qui cʼux i winak —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I ma Júdas xu sujuj i Jesus piquiʼab i aj chʼoʼoj chirij</span>
</div><div class="Paragraph"><span class="Verse_Number" lang="x-acc">10</span><span lang="x-acc">Teʼuri i ma Júdas Iscarióte, jun chique i cablajuj u tijoxelab, xa ʼe cuʼ i je cajʼatzil i sacerdóte, chu sujuxic i Jesus piquiʼab. </span><span class="Verse_Number" lang="x-acc">11</span><span lang="x-acc">Ique, are xqui ta, lic xe quicotic, y xqui bij che chi quiqui ya mer che. Teʼuri i ma Júdas xoc chu tzucuxic wach u jachic i Jesus coʼon piquiʼab ique.</span>
</div></div><div class="scrSection"><div class="Section_Head"><span lang="x-acc">I Jesus xoʼon waʼim cuʼ u tijoxelab re i nimaʼij páscua</span>
</div><div class="Paragraph"><span class="Verse_Number" lang="x-acc">12</span><span lang="x-acc">Xcʼun i nabe ʼij re i nimaʼij chi ca tijaw wi i caxlanwa chi n-ta cunbal che. Are i ʼij-le chi que camsax ni ral tak chij re i ni-maʼij páscua. Chupam i ʼij-le, i u tijoxelab i Jesus xqui bij che:</span>
</div><div class="Paragraph"><span lang="x-acc">—¿Pa cawaj wi yet caka yijba wi i a waʼim re i nimaʼij páscua? —xe cha che. </span><span class="Verse_Number" lang="x-acc">13</span><span lang="x-acc">Ire xe u tak bi queb chique chu yijbaxic. Xu bij chique:</span>
</div><div class="Paragraph"><span lang="x-acc">—Jix pa tinimit. Chila qui cʼulaj wi jun achi rekam jun ʼekbala ʼo ya chupam. Chix terej chirij. </span><span class="Verse_Number" lang="x-acc">14</span><span lang="x-acc">Pa coc wi ire ruʼ ja, chi bij iri che i rajaw ja chila: “Cu bij li ka Mayes, ¿Pa ʼo wi i cuárto pa quin tij wi i waʼim re i páscua cuʼ in tijoxelab? xu bij lok”, chix chok che. </span><span class="Verse_Number" lang="x-acc">15</span><span lang="x-acc">Teʼuri ire cu cʼut jun nim laj cuárto chiwe, cʼa pu caleja, yij chic; chila chi yijba wi ka waʼim yoj —xu bij i Jesus chique.</span>
</div><div class="Paragraph"><span class="Verse_Number" lang="x-acc">16</span><span lang="x-acc">I u tijoxelab xe ʼec; are xe upon pa tinimit ʼis xqui riko pacha u bim i Jesus chique. Teʼuri xqui yijba i waʼim re i nimaʼij páscua.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Are xoc aʼab xupon i Jesus cuʼ i cablajuj u tijoxelab. </span><span class="Verse_Number" lang="x-acc">18</span><span lang="x-acc">Are je ʼo chi mexa, que tijin chi waʼim, i Jesus xu bij chique:</span>
</div><div class="Paragraph"><span lang="x-acc">—Katzij i quin bij chiwe, ʼo jun chiwe yix, ca tijin chi waʼim wuʼ, chi quin u jach na piquiʼab i je aj chʼoʼoj chwij —xu bij chique.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Ique, are xqui ta ile, lic xe oc chi bis. Chi qui jujunal xe oc chu tzʼonoxic che:</span>
</div><div class="Paragraph"><span lang="x-acc">—¿Mokxa yin?</span>
</div><div class="Paragraph"><span lang="x-acc">Y xak xu bij jun chic:</span>
</div><div class="Paragraph"><span lang="x-acc">—¿Mokxa yin? —xu bij.</span>
</div><div class="Paragraph"><span class="Verse_Number" lang="x-acc">20</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Are jun chiwe yix ix cablajuj, jun chi cu mu u wa pa lak wuʼ yin. </span><span class="Verse_Number" lang="x-acc">21</span><span lang="x-acc">Katzij, yin chi in Achi aj Chicaj, quin camsax na, pacha tzʼibtal can chupam u wuj i Dios. Xui-ri, toʼwach i achi chi quin jachaw na piquiʼab i aj chʼoʼoj chwij. Mas ʼutz queʼel che i achi-le ma ta xalaxic —xu bij chique.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Are que tijin chi waʼim, i Jesus xu chap i caxlanwa y xu tioxij che i Dios, teʼuri xu piro. Xu ya chique u tijoxelab y xu bij chique:</span>
</div><div class="Paragraph"><span lang="x-acc">—Chi chapa; are iri are in chʼacul.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Teʼuri xu chap i tuʼbal víno, y xak xu tioxij che i Dios. Teʼuri xu ya chique, y conojel xqui tuʼ che. </span><span class="Verse_Number" lang="x-acc">24</span><span lang="x-acc">Xu bij chique:</span>
</div><div class="Paragraph"><span lang="x-acc">Are iri are in quiqʼuel chi ca yijbaw ni trat cʼacʼ ruʼ i Dios. Ca turuw na, ʼanbal ni ʼutz chique uqʼuial winak. </span><span class="Verse_Number" lang="x-acc">25</span><span lang="x-acc">Katzij i quin bij chiwe, n-quin tuʼ ta chic u waʼal úva, cʼa te tan chic quin tuʼ cʼacʼ pa cu ʼat wi tzij i Dios —xu bij.</span>
</div></div><div class="scrSection"><div class="Section_Head"><span lang="x-acc">I Jesus xu bij wach i ruwaxic u wach ca ʼan na rumal i ma Pédro</span>
</div><div class="Paragraph"><span class="Verse_Number" lang="x-acc">26</span><span lang="x-acc">Teʼuri xqui bixaj jun bix, cojbal re u ʼij i Dios. Are xe utzinic, xe ʼe chuwi jyub Olívos. </span><span class="Verse_Number" lang="x-acc">27</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Woʼor chaʼab, iwonojel yix quin iwoʼtaj na canok. Wetaʼam queje ile queʼelok, man queje iri u bim can i Dios chupam u wuj: “Quin ya na, chi ca camsax ni aj yuʼul chij”, xu bij, “teʼuri i chij que jacher bic</span><span class="scrFootnoteMarker"><a href="#F4fe78941-ae88-4528-b64f-547c1d747202"></a></span><span class="Note_General_Paragraph" id="F4FE78941-AE88-4528-B64F-547C1D747202" title="h"><span lang="x-acc">Zacarías 13:7</span>
</span><span lang="x-acc">.” (Queje ile tzʼibtal canok.) </span><span class="Verse_Number" lang="x-acc">28</span><span lang="x-acc">Xui-ri, are in walijnak chic che i camic, quin nabeaj na chiwach pa Galiléa —xu bij chique.</span>
</div><div class="Paragraph"><span class="Verse_Number" lang="x-acc">29</span><span lang="x-acc">Are ʼuri xu bij i ma Pédro:</span>
</div><div class="Paragraph"><span lang="x-acc">—We conojel ʼis cat coʼtaj canok, yin ʼut n-cat woʼtaj taj —xu bij.</span>
</div><div class="Paragraph"><span class="Verse_Number" lang="x-acc">30</span><span lang="x-acc">I Jesus xu bij chic che:</span>
</div><div class="Paragraph"><span lang="x-acc">—Katzij i quin bij chawe, che i aʼab-i, are maja ca chʼaw ucamul acʼ, quin awuwaj ni oxmul.</span>
</div><div class="Paragraph"><span class="Verse_Number" lang="x-acc">31</span><span lang="x-acc">I ma Pédro xu camulij u bixquil; xu bij chic:</span>
</div><div class="Paragraph"><span lang="x-acc">—Yin lic n-cat wuwaj taj, n-ta coʼono we junam awuʼ coj camic —xu bij. Xak queje ile xqui bij conojel.</span>
</div></div><div class="scrSection"><div class="Section_Head"><span lang="x-acc">Wach u tzʼonoxic xoʼon i Jesus che i Dios pa Getsemani</span>
</div><div class="Paragraph"><span class="Verse_Number" lang="x-acc">32</span><span lang="x-acc">Teʼuri xe ʼe chic che jun lugar</span><span class="scrFootnoteMarker"><a href="#F99462f8c-7626-4e13-872a-6ab92aca8cd3"></a></span><span class="Note_General_Paragraph" id="F99462F8C-7626-4E13-872A-6AB92ACA8CD3" title="i"><span lang="x-acc">I Getsemani-le, jun lugar tzʼinilic, chom i cheʼ tictal che.</span>
</span><span lang="x-acc">, Getsemani u bi. I Jesus xu bij chique u tijoxelab:</span>
</div><div class="Paragraph"><span lang="x-acc">—Chix cul na can chi, tzʼakat quin ʼe yin chu tzʼonoxic che i Dios —xu bij.</span>
</div><div class="Paragraph"><span class="Verse_Number" lang="x-acc">33</span><span lang="x-acc">Teʼuri xe u cʼam bi i ma Pédro, i ma Jacóbo, i ma Wan ruʼ, y xpe jun nim laj bis, jun nim laj cʼax pu cʼux. </span><span class="Verse_Number" lang="x-acc">34</span><span lang="x-acc">Xu bij chique:</span>
</div><div class="Paragraph"><span lang="x-acc">—I bis ʼo pa wanima, laj quin cam rumal, quin na yin. Chix canaj ni yix waral y chix cʼascʼatok —xu bij chique.</span>
</div><div class="Paragraph"><span class="Verse_Number" lang="x-acc">35</span><span lang="x-acc">I Jesus xa ʼe chupan jubiʼ, xu jupij rib pulew, y xoc chu tzʼonoxic che i Dios. Xu bij che we ta ʼo módo, craj quelsax na chuwach i cʼax chi ya cu cʼulmaj.</span>
</div><div class="Paragraph"><span class="Verse_Number" lang="x-acc">36</span><span lang="x-acc">—Ta —xu bij che—, yet ronojel ʼis cat tiqui che. Chawesaj i cʼax ʼo chinwach. Xui-ri, ma ya chwe pacha i toʼ cwaj yin; are, cha ʼana pacha i cawaj yet —xu bij.</span>
</div><div class="Paragraph"><span class="Verse_Number" lang="x-acc">37</span><span lang="x-acc">Teʼuri xtzalij chic cuʼ u tijoxelab, xe u riko que waric. Xu ʼijla i ma Pédro y xu bij che:</span>
</div><div class="Paragraph"><span lang="x-acc">—A-Simon, ¿cat waric? ¿N-xa chʼij ta bari cat cʼascʼat jun ʼor? </span><span class="Verse_Number" lang="x-acc">38</span><span lang="x-acc">Chix cʼascʼat na y chi tzʼonoj che i Dios, man n-quix tzak ta chupam i mac. Katzij, yix piwanima quiwaj quix cʼascʼatic, xui-ri i chʼacul n-cu chʼij taj —xu bij.</span>
</div><div class="Paragraph"><span class="Verse_Number" lang="x-acc">39</span><span lang="x-acc">Teʼuri xtzalij chic ucamul chu tzʼonoxic che i Dios; xak jun chi tzij xu bij chic che. </span><span class="Verse_Number" lang="x-acc">40</span><span lang="x-acc">Are xtzalij chalok, xe u rik tan chic u tijoxelab que war tan chic; i qui baʼwach lic waram craj. Ique n-xqui rik taj wach quiqui bij che. </span><span class="Verse_Number" lang="x-acc">41</span><span lang="x-acc">Are xtzalij chal che uroxmul, xu bij chique:</span>
</div><div class="Paragraph"><span lang="x-acc">—Bay, chix warok; chix uxlanok. Ya coʼon ile. Ya xu rik i ʼor chi yin, chi in Achi aj Chicaj, quin jachtaj na piquiʼab i ajmaquib. </span><span class="Verse_Number" lang="x-acc">42</span><span lang="x-acc">Chix walijok. Joʼ. Ya xcʼun ire chi quin jachaw na piquiʼab i aj chʼoʼoj chwij —xu bij chique.</span>
</div></div><div class="scrSection"><div class="Section_Head"><span lang="x-acc">Wach u chaptajic bi i Jesus</span>
</div><div class="Paragraph"><span class="Verse_Number" lang="x-acc">43</span><span lang="x-acc">I Jesus cʼa ca tijin chi tzij are xupon i ma Júdas, chi jun chique i cablajuj u tijoxelab. Ire je rucʼam li uqʼuial winak; ʼo jujun cucʼam chʼichʼ, xak ʼo i cucʼam cheʼ. Ique je taktal li cumal i cajʼatzil i sacerdóte, xak i tijonel re i ujer ʼatbal tzij, xak i nimak tak mamʼib. </span><span class="Verse_Number" lang="x-acc">44</span><span lang="x-acc">I ma Júdas chi aj jachanel re i Jesus u bim can chique wach i séña coʼon na chique, cʼutbal re i Jesus:</span>
</div><div class="Paragraph"><span lang="x-acc">—Are i jun chi quin tzʼubaj, are ile —u bim can chique—. Chi chapa, ʼutz u cʼamic bic chi ʼana —u bim chique.</span>
</div><div class="Paragraph"><span class="Verse_Number" lang="x-acc">45</span><span lang="x-acc">Are xuponic, xtejeb pan ruʼ i Jesus y xu bij che:</span>
</div><div class="Paragraph"><span lang="x-acc">—¡Mayes, Mayes! —xu bij che.</span>
</div><div class="Paragraph"><span lang="x-acc">Y xu tzʼubaj. </span><span class="Verse_Number" lang="x-acc">46</span><span lang="x-acc">Are ʼuri xqui chapo, y xqui cʼam bi chuwach i ʼatz laj sacerdóte.</span>
</div><div class="Paragraph"><span class="Verse_Number" lang="x-acc">47</span><span lang="x-acc">Xui-ri, ʼo jun ʼo chila xresaj li u chʼichʼ y xresaj jun u xiquin i aj takon re i ʼatz laj sacerdóte. </span><span class="Verse_Number" lang="x-acc">48</span><span lang="x-acc">Are ʼuri i Jesus xchʼawic; xu tzʼonoj chique i winak:</span>
</div><div class="Paragraph"><span lang="x-acc">—¿Wuchac xix cʼun yix ruʼ i chʼichʼ, ruʼ i cheʼ, qui cʼambej bi we, pacha qui ʼan che jun iliʼom? </span><span class="Verse_Number" lang="x-acc">49</span><span lang="x-acc">ʼIj ʼij in ʼo chixol, pa rachoch i Dios, are quin tijin chu cʼutic chique i winak, y n-xin i chap taj. Xui-ri, ʼo ni u chac ca ʼan na iri chwe pacha i tzʼibtal can chupam u wuj i Dios —xu bij chique.</span>
</div><div class="Paragraph"><span class="Verse_Number" lang="x-acc">50</span><span lang="x-acc">Are ʼuri conojel u tijoxelab i Jesus xqui canaj canok y xe ʼanmajic.</span>
</div><div class="Paragraph"><span class="Verse_Number" lang="x-acc">51</span><span lang="x-acc">Xui-ri, xak ʼo jun ala teren bi chirij, xui jun sawan u licʼom chirij. Ire xchaptajic. </span><span class="Verse_Number" lang="x-acc">52</span><span lang="x-acc">Are xqui chapo, xu cʼak can i sawan chique y chʼanalic xa ʼanmajic.</span>
</div></div><div class="scrSection"><div class="Section_Head"><span lang="x-acc">Wach xqui ʼan i aj nucʼbal tʼisbal che i Jesus</span>
</div><div class="Paragraph"><span class="Verse_Number" lang="x-acc">53</span><span lang="x-acc">Teʼuri xqui cʼam bi i Jesus chuwach i ʼatz laj sacerdóte. Chila xqui mol wi quib i je ajwab sacerdóte, xak i nimak tak mamʼib, xak i je tijonel re i ujer ʼatbal tzij. </span><span class="Verse_Number" lang="x-acc">54</span><span lang="x-acc">I ma Pédro toʼ chi naj xterej bic, cʼa xupon chuwaja re i rachoch i ʼatz laj sacerdóte. Chila xchʼuqui wi chi ʼaʼ cuʼ i policía, cu miʼsaj rib.</span>
</div><div class="Paragraph"><span class="Verse_Number" lang="x-acc">55</span><span lang="x-acc">I je cajʼatzil i sacerdóte junam cuʼ i je nimak tak aj nucʼbal tʼisbal xqui tzucuj wach u cojic u mac i Jesus quiqui ʼano, camsabal-re, xui-ri, n-xqui rik taj. </span><span class="Verse_Number" lang="x-acc">56</span><span lang="x-acc">Je qʼui xqui ʼan mentir chirij, xui-ri niʼpa i xqui bij, n-xak jun tu wach i qui tzij. </span><span class="Verse_Number" lang="x-acc">57</span><span lang="x-acc">Je ʼo jujun xe walijic y xqui bij i mentir-i chirij i Jesus:</span>
</div><div class="Paragraph"><span class="Verse_Number" lang="x-acc">58</span><span lang="x-acc">—Lic ka tom yoj chi xu bij ire chi “Yin quin wulijsaj i rachoch i Dios-i, chi qui ʼanom i winak; teʼuri churox ʼij quin yac jun chic rachoch i Dios chi n-winak ta que yacawic”, xu bij —xqui bij ique.</span>
</div><div class="Paragraph"><span class="Verse_Number" lang="x-acc">59</span><span lang="x-acc">Queje xqui ʼan ile pacha i qui chʼobom, xui-ri, n-xak ta jun u wach i qui tzij.</span>
</div><div class="Paragraph"><span class="Verse_Number" lang="x-acc">60</span><span lang="x-acc">Teʼuri i ʼatz laj sacerdóte xwalij chiquixol y xu bij che i Jesus:</span>
</div><div class="Paragraph"><span lang="x-acc">—¿Yet, wuchac n-ca laʼ tu wach chique? ¿Wach usucʼ ile quiqui bij chawij? —xu bij.</span>
</div><div class="Paragraph"><span class="Verse_Number" lang="x-acc">61</span><span lang="x-acc">I Jesus lic n-xchʼaw taj; n-xu laʼ tu wach. Are ʼuri i ʼatz laj sacerdóte xu jek chic u tzʼonoxic che. Xu bij che:</span>
</div><div class="Paragraph"><span lang="x-acc">—¿Yet nawi at Crísto, chi u Cʼojol i loʼlaj Dios? —xu bij che.</span>
</div><div class="Paragraph"><span class="Verse_Number" lang="x-acc">62</span><span lang="x-acc">I Jesus xu bij:</span>
</div><div class="Paragraph"><span lang="x-acc">—Katzij, yin. Xak quin iwil ni yin chi in Achi aj Chicaj, in cul na pu wikabim i Dios chi ʼatz u choʼab; xak quin iwil na are quin cʼun pa sutzʼ chicaj —xu bij chique.</span>
</div><div class="Paragraph"><span class="Verse_Number" lang="x-acc">63</span><span lang="x-acc">Are ʼuri, i ʼatz laj sacerdóte xu rakchʼij u ʼuʼ, cʼutbal re i roywal. Xu bij ʼuri chique i je moltajnak:</span>
</div><div class="Paragraph"><span lang="x-acc">—Ya coʼon ile. N-ta chic u chac we ʼo juban chic col qui bij u mac. </span><span class="Verse_Number" lang="x-acc">64</span><span lang="x-acc">Ya xi ta yix u tzij, chi tzel cu ta i Dios. ¿Wach qui chʼob yix che? —xu bij chique.</span>
</div><div class="Paragraph"><span lang="x-acc">Ique conojel xqui bij chi ca camsax na.</span>
</div><div class="Paragraph"><span class="Verse_Number" lang="x-acc">65</span><span lang="x-acc">Are ʼuri ʼo jujun chique xqui jek u chubaxic qui cʼaxaj che, xak ʼo i xqui tzʼapij u palaj ruʼ cʼul, y xqui chʼayo. Xqui bij che:</span>
</div><div class="Paragraph"><span lang="x-acc">—Cha bij pachin xat chʼayawic —xe cha che.</span>
</div><div class="Paragraph"><span lang="x-acc">Xak i policía xqui chʼay che u palaj.</span>
</div></div><div class="scrSection"><div class="Section_Head"><span lang="x-acc">Wach i ruwaxic u wach i Jesus xoʼon i ma Pédro</span>
</div><div class="Paragraph"><span class="Verse_Number" lang="x-acc">66</span><span lang="x-acc">Tzʼakat queje quiqui ʼan ile, i ma Pédro ʼo kaj chuwaja. Are ʼuri xcʼun jun ali chi aj chac pa rachoch i ʼatz laj sacerdóte. </span><span class="Verse_Number" lang="x-acc">67</span><span lang="x-acc">Are xrilo chi ma Pédro ca tijin chu miʼsaxic rib chi ʼaʼ, xu cʼam u takexic y xu bij che:</span>
</div><div class="Paragraph"><span lang="x-acc">—Xak yet at rachiʼil i ma Jesus aj Nazaret —xu bij che.</span>
</div><div class="Paragraph"><span class="Verse_Number" lang="x-acc">68</span><span lang="x-acc">I ma Pédro xruwaj u wach:</span>
</div><div class="Paragraph"><span lang="x-acc">—Yin n-wetaʼam tu wach; n-quin ta tu be wach i ca bij —xu bij che.</span>
</div><div class="Paragraph"><span lang="x-acc">Teʼuri xu jach rib; xa ʼe pan chibe pa ʼelbal bic; are ʼuri xchʼaw jun teren. </span><span class="Verse_Number" lang="x-acc">69</span><span lang="x-acc">I ali xu takej chic ucamul, y xu bij chic chique i je ʼo chila:</span>
</div><div class="Paragraph"><span lang="x-acc">—I achi-ri, lic cachiʼil i juban —xu bij.</span>
</div><div class="Paragraph"><span class="Verse_Number" lang="x-acc">70</span><span lang="x-acc">I ma Pédro xruwaj chic u wach ire. Xoʼon chupan jubiʼ, i je ʼo chila xqui bij chic che i ma Pédro:</span>
</div><div class="Paragraph"><span lang="x-acc">—Katzij, yet lic at cachiʼil ique-le, man at aj Galiléa, xak i a chʼawbal lic pacha ique-le —xqui bij.</span>
</div><div class="Paragraph"><span class="Verse_Number" lang="x-acc">71</span><span lang="x-acc">I ma Pédro xoc chu cuxtaxic u bi i Dios:</span>
</div><div class="Paragraph"><span lang="x-acc">—I Dios chin u ya na pa tojpen we n-katzij ti quin bij. Lic n-wetaʼam tu wach i achi-le, chi qui chʼachʼa chwe —xu bij.</span>
</div><div class="Paragraph"><span class="Verse_Number" lang="x-acc">72</span><span lang="x-acc">Are ʼuri, xchʼaw ucamul acʼ. Teʼuri i ma Pédro xcʼun chu cʼux wach i bital che rumal i Jesus, man u bim che: “Are maja ca chʼaw ucamul acʼ, quin awuwaj oxmul”, u bim che. Are xcʼun chu cʼux ile, xoc che oʼej.</span>
</div></div><div class="scrSection"><div class="Section_Head"><span lang="x-acc">Wach xoʼon i Jesus chuwach i ma Piláto</span>
</div><div class="Paragraph"><span class="Chapter_Number" lang="x-acc">15</span><span class="Verse_Number" lang="x-acc">1</span><span lang="x-acc">Are xsakiric, are ʼuri i cajʼatzil i sacerdóte xqui mol quib cuʼ i nimak tak mamʼib, xak cuʼ i tijonel re i ujer ʼatbal tzij, xak cuʼ conojel i nimak tak aj nucʼbal tʼisbal. Xqui xim i Jesus y xqui cʼam bi ruʼ i ma Piláto, y xqui jach puʼab. </span><span class="Verse_Number" lang="x-acc">2</span><span lang="x-acc">I ma Piláto xu tzʼonoj che:</span>
</div><div class="Paragraph"><span lang="x-acc">—¿Yet at ʼAtol Tzij que i aj Israel winak? —xu bij.</span>
</div><div class="Paragraph"><span lang="x-acc">I Jesus xu bij:</span>
</div><div class="Paragraph"><span lang="x-acc">—Are ile, pacha i xa bij yet —xu bij che.</span>
</div><div class="Paragraph"><span class="Verse_Number" lang="x-acc">3</span><span lang="x-acc">I je cajʼatzil i sacerdóte, qʼui u mac que tijin chu cojic. </span><span class="Verse_Number" lang="x-acc">4</span><span lang="x-acc">I ma Piláto xoc chic chu tzʼonoxic che. Xu bij:</span>
</div><div class="Paragraph"><span lang="x-acc">—¿Yet, wuchac n-ca laʼ tu wach chique? Chatapeʼ, qʼui a mac que tijin chu cojic —coʼono.</span>
</div><div class="Paragraph"><span class="Verse_Number" lang="x-acc">5</span><span lang="x-acc">I Jesus n-xu laʼ tu wach; rumal-i, i ma Piláto lic xu bisoj.</span>
</div></div><div class="scrSection"><div class="Section_Head"><span lang="x-acc">Xqui bij chi ʼo u chac ca camsax ni Jesus</span>
</div><div class="Paragraph"><span class="Verse_Number" lang="x-acc">6</span><span lang="x-acc">Junab chi junab, are ʼo i nimaʼij páscua, i ma Piláto ʼo puʼab croʼtaj bi jun prex, pachique cacaj i winak. </span><span class="Verse_Number" lang="x-acc">7</span><span lang="x-acc">ʼO jun achi, ma Barabas u bi, ʼo pa cárcel cuʼ i rachiʼil man xqui mol qui chiʼ i winak chu ʼonquil chʼoʼoj chirij i ʼatol tzij, xak xqui ʼan i camic rumal ile. </span><span class="Verse_Number" lang="x-acc">8</span><span lang="x-acc">Are xe cʼun i winak ruʼ i ma Piláto, xe oc chu tzʼonoxic che chi croʼtaj bi jun prex, pacha ʼax coʼon wi. </span><span class="Verse_Number" lang="x-acc">9</span><span lang="x-acc">Ire xu tzʼonoj chique:</span>
</div><div class="Paragraph"><span lang="x-acc">—¿Pachique quiwaj cwoʼtaj bic? ¿Quiwaj cwoʼtaj bi i ʼAtol Tzij yix, ix aj Israel winak? —xu bij chique.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Queje ile xu bij chique man retaʼam chi i je cajʼatzil i sacerdóte xa ca titat qui pam che i Jesus; are ne rumal-i qui jachom puʼab ire. </span><span class="Verse_Number" lang="x-acc">11</span><span lang="x-acc">Xui-ri, i cajʼatzil i sacerdóte je qui tunum i uqʼuial winak, chi are i ma Barabas coʼtax bic. </span><span class="Verse_Number" lang="x-acc">12</span><span lang="x-acc">I ma Piláto xu tzʼonoj chic chique:</span>
</div><div class="Paragraph"><span lang="x-acc">—¿Wach i quiwaj yix ʼut quin ʼan che i jun-le chi “qui ʼAtol Tzij i aj Israel” ca bix che?</span>
</div><div class="Paragraph"><span class="Verse_Number" lang="x-acc">13</span><span lang="x-acc">Ique xe siqʼuin chu laʼic u wach y xqui bij:</span>
</div><div class="Paragraph"><span lang="x-acc">—¡Cha camsaj chuwach cruz! —xe cha.</span>
</div><div class="Paragraph"><span class="Verse_Number" lang="x-acc">14</span><span lang="x-acc">I ma Piláto xu bij tan chic chique:</span>
</div><div class="Paragraph"><span lang="x-acc">—¿Wach u mac u ʼanom? —coʼono.</span>
</div><div class="Paragraph"><span lang="x-acc">Ique xa xe siqʼuin tan chic:</span>
</div><div class="Paragraph"><span lang="x-acc">—¡Cha camsax chuwach cruz! —xqui bij.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Teʼuri i ma Piláto xroʼtaj bi ma Barabas, man n-craj ti ire chi ca pe i coywal i winak chirij. Teʼuri xu tak u yaʼic u loʼxic i Jesus, y xu jach bi piquiʼab i que camsaw chuwach cruz.</span>
</div><div class="Paragraph"><span class="Verse_Number" lang="x-acc">16</span><span lang="x-acc">Teʼuri i soldádo xqui cʼam bi chuwaja re i rachoch i gobernador. Chila xqui mol wi quib conojel i soldádo cuʼ. </span><span class="Verse_Number" lang="x-acc">17</span><span lang="x-acc">Xqui coj jun u ʼuʼ i Jesus, cakcoj ca tzunic, xak xqui coj jun sotosic qʼuix che u jolom. </span><span class="Verse_Number" lang="x-acc">18</span><span lang="x-acc">Teʼuri xe oc chi sicʼ:</span>
</div><div class="Paragraph"><span lang="x-acc">—¡Naj u ʼij i ʼAtol Tzij que i aj Israel! —xe cha.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Xe oc chu chʼayic che u jolom ruʼ jun cheʼ; xak xqui chubaj qui cʼaxaj che, y xe xuqui chuwach, ʼanbal-re pacha quiqui coj u ʼij. </span><span class="Verse_Number" lang="x-acc">20</span><span lang="x-acc">Are xe utzin chu yoʼyaxic, xquesaj i cʼul cakcoj chi qui cojom che, y xqui coj i u ʼuʼ ire. Teʼuri xqui cʼam bic, y xe ʼe chu camsaxic chuwach cruz.</span>
</div></div><div class="scrSection"><div class="Section_Head"><span lang="x-acc">Wach u ripic i Jesus chuwach cruz</span>
</div><div class="Paragraph"><span class="Verse_Number" lang="x-acc">21</span><span lang="x-acc">Are que tijin chi be, xqui cʼulaj jun achi aj Ciréne, ma Simon u bi, chi qui kajaw i ma Alejándro, i ma Rúfo. I achi-le cʼunic-re pa tak jyub. Are xqui cʼulaj, xqui ʼan pen che cu cʼam bi u crusil i Jesus.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Xqui cʼam bi Jesus che jun ral jyub, Gólgota u bi (i usucʼ i tzij-le queʼel pa ka chʼawbal: “jyub pacha u jolom anma”). </span><span class="Verse_Number" lang="x-acc">23</span><span lang="x-acc">Are ʼuri xe oc chu sujuxic víno che, chi ʼo cunbal mírra che (icʼawsabal re u cʼaxcʼol); xui-ri i Jesus n-xu tuʼ taj. </span><span class="Verse_Number" lang="x-acc">24</span><span lang="x-acc">Teʼuri xqui rip chuwach cruz. Are ʼuri i soldádo xe oc chi saquinic chirij u ʼuʼ i Jesus, ʼilbal-re pachin ca chʼacaw bi chique.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Are i ʼor xqui rip i Jesus chuwach i cruz, are a las nuéve re i raʼanbal ʼij. </span><span class="Verse_Number" lang="x-acc">26</span><span lang="x-acc">Pujaʼ ʼan i cruz xqui tzʼibaj juban tzij, ʼalijinsabal-re wach rumal xcamsaxic; queje iri cu bij i tzʼib: “ʼAtol Tzij que i aj Israel winak.” </span><span class="Verse_Number" lang="x-acc">27</span><span lang="x-acc">Xak je ʼo queb iliʼomab xe rip chuwach qui cruz junam ruʼ i Jesus: jun pu wikabim, jun pu moxim. </span><span class="Verse_Number" lang="x-acc">28</span><span lang="x-acc">Pacha i tzʼibtal can ujer, queje ile xeʼelok, man u bim can i ajbil u tzij i Dios ujer chi “Xqui ʼan che chi xak jun cuʼ i je aj ʼanol mal”. (Queje ile tzʼibtalic</span><span class="scrFootnoteMarker"><a href="#F5a509d97-11ea-427b-8f0a-b23376b5c89e"></a></span><span class="Note_General_Paragraph" id="F5A509D97-11EA-427B-8F0A-B23376B5C89E" title="j"><span lang="x-acc">Isaías 53:9-11.</span>
</span><span lang="x-acc">.)</span>
</div><div class="Paragraph"><span class="Verse_Number" lang="x-acc">29</span><span lang="x-acc">Niʼpa i winak que icʼaw chila quiqui sutsa qui jolom che, y quiqui yoʼya. Xqui bij che:</span>
</div><div class="Paragraph"><span lang="x-acc">—Yet a bim na ca wulijsaj ni rachoch i Dios, y ca walijsaj chic churox ʼij. </span><span class="Verse_Number" lang="x-acc">30</span><span lang="x-acc">Bay, ¡cha to ʼuri awib! ¡Cha kajsaj li awib chuwach i cruz! —xe cha che.</span>
</div><div class="Paragraph"><span class="Verse_Number" lang="x-acc">31</span><span lang="x-acc">Xak queje xqui ʼan i cajʼatzil i sacerdóte tak i je tijonel re i ujer ʼatbal tzij; xa xqui yoʼya. Xqui bij chiquiwach:</span>
</div><div class="Paragraph"><span lang="x-acc">—Ire-le xe u to i juban, xui-ri n-ca tiqui ta chu toʼic rib —xe cha—. </span><span class="Verse_Number" lang="x-acc">32</span><span lang="x-acc">Chu cʼutu na chake we ire are i Crísto, i ka ʼAtol Tzij yoj oj aj Israel. Chu kajsaj li rib woʼor chuwach i cruz, cu cʼutbej-re chake, teʼuri caka cojo —xqui bij.</span>
</div><div class="Paragraph"><span lang="x-acc">Xak i iliʼomab chi je riptal ruʼ ire, xak ique xqui yoʼya panok.</span>
</div></div><div class="scrSection"><div class="Section_Head"><span lang="x-acc">Wach i camic xoʼon i Jesus</span>
</div><div class="Paragraph"><span class="Verse_Number" lang="x-acc">33</span><span lang="x-acc">Are tiqʼuil ʼij, xa ʼekumar ronojel u wach i jyub taʼaj; xu chʼij oxib ʼor re u kajbal ʼij. </span><span class="Verse_Number" lang="x-acc">34</span><span lang="x-acc">Teʼuri, co xchʼaw i Jesus:</span>
</div><div class="Paragraph"><span lang="x-acc">—Elói, Elói, ¿láma sabactáni? —xu bij.</span>
</div><div class="Paragraph"><span lang="x-acc">I usucʼ i tzij-i queʼelok: Wajwal Dios, Wajwal Dios, ¿wuchac in awoʼtam canok? (Queje usucʼ ile i u tzij pa ka chʼawbal.)</span>
</div><div class="Paragraph"><span class="Verse_Number" lang="x-acc">35</span><span lang="x-acc">Je ʼo jujun chila xqui ta; ique xqui bij:</span>
</div><div class="Paragraph"><span lang="x-acc">—Chitapeʼ, ire cu siqʼuij i ujer ajbil u tzij i Dios, mam Elías —xe cha.</span>
</div><div class="Paragraph"><span class="Verse_Number" lang="x-acc">36</span><span lang="x-acc">Are ʼuri ʼo jun chique xa ʼe paʼanem y xu mu jun espónja chupam juban víno chʼam. Teʼuri xu chʼap tzam cheʼ, y xu ya ʼan che, man cu tzʼub-bej re. Xu bij:</span>
</div><div class="Paragraph"><span lang="x-acc">—Chiwoyʼej we kas ca cʼun i mam Elías chu kajsaxic —xu bij.</span>
</div><div class="Paragraph"><span class="Verse_Number" lang="x-acc">37</span><span lang="x-acc">Teʼuri i Jesus co xsiqʼuinic, y xcamic. </span><span class="Verse_Number" lang="x-acc">38</span><span lang="x-acc">Are ʼuri i nim laj cortin pim chi ʼo pa rachoch i Dios xel pa nicʼaj, majan li pujaʼ, cʼa pulew. </span><span class="Verse_Number" lang="x-acc">39</span><span lang="x-acc">ʼO jun qui capitan i soldádo ʼo chi, chuwach i Jesus. Ire, are xu ta wach i sicʼ xoʼon i Jesus, xak xrilo wach u camic, xu bij:</span>
</div><div class="Paragraph"><span lang="x-acc">—Katzij, i achi-ri, lic are u Cʼojol i Dios —xu bij.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Xak je ʼo jujun ixokib que taken li cʼa naj; chiquixol ique je ʼo i ati Mariy Magdaléna, xak i ati Mariy chi qui chuch i ma Jose, xak i ma Jacóbo chi chaʼxel; xak ʼo i ati Salome cuʼ. </span><span class="Verse_Number" lang="x-acc">41</span><span lang="x-acc">I ixokib-i, je terej nak li chirij i Jesus cʼa pa Galiléa, quiqui tobej na re. Xak je qʼui ixokib je ʼo cuʼ chi je upon-nak ruʼ pa Jerusalen.</span>
</div></div><div class="scrSection"><div class="Section_Head"><span lang="x-acc">Wach u mukic i Jesus</span>
</div><div class="Paragraph"><span class="Verse_Number" lang="x-acc">42-43</span><span lang="x-acc">ʼO jun achi, ma Jose u bi, aj tinimit Arimatéa. Ire, nim u ʼij chiquixol i je aj nucʼanel aj tʼisanel que i aj Israel winak; ire lic craj cril u jekic i ʼatbal tzij re i Dios. Lic xu cowij u cʼux, xoc bi ruʼ i ma Piláto, y xu tzʼonoj u chʼacul i Jesus, man ya xoc aʼab re i qʼuisbal ʼij chuxeʼ i uxlambal ʼij. Are i ʼij wi chi quiqui yijba qui uxlambal ʼij. </span><span class="Verse_Number" lang="x-acc">44</span><span lang="x-acc">I ma Piláto, are xu ta chi ya camnak chic i Jesus, lic xu bisoj che man lic weʼ xcamic; rumal-i xu siqʼuij i capitan y xu tzʼonoj che we katzij camnak chic. </span><span class="Verse_Number" lang="x-acc">45</span><span lang="x-acc">Are xu ta wach xu bij i capitan, chi katzij, teʼuri xu ya che i ma Jose que u kajsaj li u chʼacul i Jesus. </span><span class="Verse_Number" lang="x-acc">46</span><span lang="x-acc">I ma Jose xu loʼ jun chom laj sawan, xu kajsaj li u chʼacul i Jesus, y xu pasij chupam. Xe u ya chupam jun jul worom pa abaj; teʼuri xu tzʼapij u chiʼ i jul ruʼ jun abaj. </span><span class="Verse_Number" lang="x-acc">47</span><span lang="x-acc">I ati Mariy Magdaléna ruʼ i ati Mariy chi u chuch i ma Jose, xquilo pa xqui muk wi.</span>
</div></div><div class="scrSection"><div class="Section_Head"><span lang="x-acc">Wach i walijic xoʼon i Jesus chiquixol i camnak</span>
</div><div class="Paragraph"><span class="Chapter_Number" lang="x-acc">16</span><span class="Verse_Number" lang="x-acc">1</span><span lang="x-acc">Are xicʼaw i uxlambal ʼij, i ati Mariy Magdaléna, cuʼ i ati Mariy chi u chuch i ma Jacóbo, xak i ati Salome, xqui loʼ i cunbal muy, quiqui cojbej che i u chʼacul i Jesus. </span><span class="Verse_Number" lang="x-acc">2</span><span lang="x-acc">Re u sakirbal domíngo, are xel li ʼij, xe upon pa muktal wi i Jesus. </span><span class="Verse_Number" lang="x-acc">3</span><span lang="x-acc">I ixokib que tijin chu bixquil chiquiwach:</span>
</div><div class="Paragraph"><span lang="x-acc">—¿Pachin nawi coj u to chi relsaxic i abaj chu chiʼ i jul-le? —que cha.</span>
</div><div class="Paragraph"><span class="Verse_Number" lang="x-acc">4</span><span lang="x-acc">Xui-ri, are xqui takej, xquil i nim laj abaj chi cojtal can chu chiʼ i jul, n-ta chic chila pu qʼuijibal. </span><span class="Verse_Number" lang="x-acc">5</span><span lang="x-acc">Teʼuri xe oc pa jul y xquil jun achi, cʼa ala, cul pa qui wikabim; i u ʼuʼ naj rakan, lic sak. Ique lic xqui xij quib.</span>
</div><div class="Paragraph"><span class="Verse_Number" lang="x-acc">6</span><span lang="x-acc">—Mi xij iwib —xu bij chique—. Yix quix tijin chu tzucuxic i Jesus aj Nazaret chi xrip chuwach cruz. Ire n-ta chic chi, walijnak chubic; chiwilape pa yatal wi canok. </span><span class="Verse_Number" lang="x-acc">7</span><span lang="x-acc">Ji bij chique u tijoxelab, y xak che i ma Pédro, chi i Jesus ya ca ʼe pa Galiléa. “Ire ca ʼe pa Galiléa nabe chiwach yix”, chix chok chique. “Chila quiwil wi pacha u bim can chiwe”, chi bij chique —xu bij.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Are ʼuri i ixokib paʼanem xe ʼel ruʼ i jul; lic que barbatic rumal i qui xibriquil. Lic n-ta jun tzij xqui bij chirij, man lic qui xim quib.</span>
</div></div><div class="scrSection"><div class="Section_Head"><span lang="x-acc">I Jesus xu cʼut rib che i ati Mariy Magdaléna</span>
</div><div class="Paragraph"><span class="Verse_Number" lang="x-acc">9</span><span lang="x-acc">I Jesus, are xwalij chiquixol i camnak, are u sakirbal re i domíngo. Nabe xu cʼut rib che i ati Mariy Magdaléna, chi Jesus resam wukub mal laj tak tew che, oʼonom lok. </span><span class="Verse_Number" lang="x-acc">10</span><span lang="x-acc">Teʼuri i ixok xa ʼe chu bixquil chique i je terejnak chirij i Jesus. Are xupon cuʼ, xe u riko lic que bisonic, xak que oʼic. </span><span class="Verse_Number" lang="x-acc">11</span><span lang="x-acc">Are xqui ta chi cʼaslic, xak ʼiltal u wach rumal i ixok-le, n-xqui coj taj.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Teʼuri i Jesus, jun wi tan chic u cʼutic rib xoʼon chique i queb chi je cachiʼil ique. Xu cʼut rib chique i queb-le are que tijin chi be ʼenam-que pa jyub. </span><span class="Verse_Number" lang="x-acc">13</span><span lang="x-acc">Ique xe tzalij chic; xe ʼe chu bixquil chique i cachiʼil, xui-ri xak chique i queb-le, i juban n-xqui coj taj, wach i xqui bij.</span>
</div></div><div class="scrSection"><div class="Section_Head"><span lang="x-acc">I Jesus xu ya can i chac chique i julajuj u tijoxelab</span>
</div><div class="Paragraph"><span class="Verse_Number" lang="x-acc">14</span><span lang="x-acc">Teʼuri i Jesus xu cʼut rib chique i je julajuj u tijoxelab are que tijin chi waʼim. Xe u yaj jubiʼ man n-tu cubibal qui cʼux che we ca walij na; xak co qui jolom, man n-xqui coj taj wach i xbix chique cumal i xe ʼilaw u wach, are walijnak chic. </span><span class="Verse_Number" lang="x-acc">15</span><span lang="x-acc">Xak xu bij chique:</span>
</div><div class="Paragraph"><span lang="x-acc">—Jix, ji paxsaj u tzijol ronojel u wach i jyub taʼaj wach i ʼelbal chi sak; ji bij chique conojel. </span><span class="Verse_Number" lang="x-acc">16</span><span lang="x-acc">Pachin ca cojow i tzij, xak xkajsax ni ya puwi, quel na ʼuri chupam u mac. Xui-ri, pachin i n-cu coj ta i tzij, ca ʼe na ʼuri pa ʼaʼ. </span><span class="Verse_Number" lang="x-acc">17</span><span lang="x-acc">Ique chi quiqui coj na, ʼo ni ʼalijinsabal re u choʼab i Dios cuʼ: ique que quesaj ni itzel tew ruʼ u cuxtaxic in bi yin</span><span class="scrFootnoteMarker"><a href="#F91b07630-beff-4f00-81f4-60eb8cb3344d"></a></span><span class="Note_General_Paragraph" id="F91B07630-BEFF-4F00-81F4-60EB8CB3344D" title="k"><span lang="x-acc">I usucʼ i tzij-i are iri: ruʼ in choʼab yin.</span>
</span><span lang="x-acc">, xak quiqui rik juban chʼawbal cʼacʼ; </span><span class="Verse_Number" lang="x-acc">18</span><span lang="x-acc">xak we quiqui chap jun cumatz, o we quiqui tuʼ jun venen, n-ta coʼon chique; xak quiqui ya na qui ʼab piquiwi iwabib, y que utziric —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Wach i ʼelic bic xoʼon i Jesus chicaj</span>
</div><div class="Paragraph"><span class="Verse_Number" lang="x-acc">19</span><span lang="x-acc">I Kajwal Jesus, are xutzin che u tzij cuʼ, xcʼam bi chicaj, y xcubi pu wikabim i Dios. </span><span class="Verse_Number" lang="x-acc">20</span><span lang="x-acc">I u tijoxelab xe ʼe chu bixquil u tzij i Dios pa ronojel tak tinimit. I Kajwal xe u to chu bixquil, xak xu ʼan tak i milágro chiquiwach i que tawic, ʼalijinsabal-re chique chi katzij i qui tzij. Amen (katzij).</span>
</div></div></div></div><div class="scrBook"><span class="scrBookName" lang="x-acc">SAN LUCAS</span><span class="scrBookCode" lang="x-acc">LUK</span><div class="Title_Main"><span class="Title_Secondary" lang="x-acc">I ʼUTZ LAJ TZIJ CHIRIJ I JESUCRISTO U TZʼIBAM</span><span lang="x-acc">I SAN LUCAS</span>
</div><div class="scrIntroSection"><div class="Intro_Section_Head"><span lang="en"></span>
</div><div class="Intro_List_Item1"><span lang="x-acc">I ʼutz laj tzij chirij i Jesuscrísto u tzʼibam i San Lucas</span>
</div><div class="Intro_List_Item2"><span lang="x-acc">San Lucas</span>
</div><div class="Intro_List_Item3"><span lang="x-acc">Lc</span>
</div></div><div class="columns"><div class="scrSection"><div class="Section_Head"><span lang="en"></span>
</div><div class="Paragraph"><span class="Chapter_Number" lang="x-acc">1</span><span class="Verse_Number" lang="x-acc">1-4</span><span lang="x-acc">Quin tzʼibaj i tzij-i chawe yet, at nim laj winak mam Teófilo. ʼUtz xin chʼob yin, quin tzʼibaj pusucʼ niʼpa iri; cwaj cawetamaj chi lic katzij wach a tom yet chirij i Jesucrísto. Je qʼui qui ʼanom pen u tzʼibaxic pusucʼ wach xa ʼani che tak can i ʼij-i. Qui tzʼibam wach i cʼut-tal chake cumal i xe ʼilaw li cʼa chu xebal, xak cumal i je aj paxsanel re u tzijol. Yin xin taqʼui na pa rakan, cʼa chu xebal lok, wach coj tijin chu tayic; ʼutz u ʼonquil xin ʼan che, rumal-i quin bij yin, ʼutz quin tzʼibaj ni usucʼ chawe yet.</span>
</div></div><div class="scrSection"><div class="Section_Head"><span lang="x-acc">Wach i xu bij i ángel che i ralaxbal i ma Wan</span>
</div><div class="Paragraph"><span class="Verse_Number" lang="x-acc">5</span><span lang="x-acc">Are i ma Heródes are i ʼatol tzij che i jyub Judéa, are ʼuri ʼo jun achi, mam Zacarías u bi. Ire sacerdóte, aj cojol qui tzij i winak chuwach i Dios. Ire-le, qui cwenta i jutzobaj sacerdóte re i mam Abías. I rixokil i mam Zacarías, chi ati Wet, lic u muk u xiquin can i nim laj sacerdóte mam Aaron. </span><span class="Verse_Number" lang="x-acc">6</span><span lang="x-acc">I mam Zacarías, i ati Wet, je ʼutz chuwach i Dios. Lic xe cojon che ronojel u tzij u pixab i Kajwal Dios, lic n-ti qui mac che ile. </span><span class="Verse_Number" lang="x-acc">7</span><span lang="x-acc">Ique n-ta cacʼal, man i ati Wet n-calan taj; y n-xui ta la ile, xak che queb, je nimak winak chic.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Xoʼon panok, i mam Zacarías ca tijin chu ʼonquil u patan chuwach i Dios man ya xu rik i ʼij que i jutzobaj re ire. </span><span class="Verse_Number" lang="x-acc">9</span><span lang="x-acc">Niʼpa tak i jutzobaj sacerdóte, are i qui módo quiqui saquij na, quiquilbej-re pachin chirij ca tzak wi, chi cu poroj inciénso chuwach i Dios. Che i ʼij-le, i patan xtzak chirij i mam Zacarías, chi are ire coc pa cuárto naj u ʼij pa rachoch i Kajwal Dios. </span><span class="Verse_Number" lang="x-acc">10</span><span lang="x-acc">Xoc i mam chila y are ca tijin chu poroxic i inciénso, i uqʼuial winak chi xcoyʼej can chi sak ʼis que tijin chu tzʼonoxic che i Dios. </span><span class="Verse_Number" lang="x-acc">11</span><span lang="x-acc">Xak teʼet, ʼo jun ángel re i Kajwal xwinakir chuwach i mam Zacarías chila paja. I ángel-le tacʼal pa wikabim re i altar, pa ca porox wi i inciénso. </span><span class="Verse_Number" lang="x-acc">12</span><span lang="x-acc">I mam Zacarías, are xrilo, lic xoc ʼil che; lic xu xij rib che. </span><span class="Verse_Number" lang="x-acc">13</span><span lang="x-acc">I ángel xu bij che:</span>
</div><div class="Paragraph"><span lang="x-acc">—A-Zacarías, ma xij awib. I Dios u tom wach a tzʼonom che. Yet ruʼ awixokil ati Wet ca qʼuiji jun iwacʼal. Are qui coj u bi, chi ya pu bi, a-Wan. </span><span class="Verse_Number" lang="x-acc">14</span><span lang="x-acc">Yet cat quicot na; lic ʼo ni quicotemal awuʼ. Xak je qʼui i winak que quicot na are calaxic, </span><span class="Verse_Number" lang="x-acc">15</span><span lang="x-acc">man i a cʼojol-le, nim u patan che i Dios. Ire-le n-cu tij ti víno, n-cu tij ti awarient. Ire, lic pa ralaxbal lok ucʼam na rumal u Tewal i Dios. </span><span class="Verse_Number" lang="x-acc">16</span><span lang="x-acc">Rumal u cʼutunic ire, je qʼui aj Israel winak quiqui jek tan chic qui cojonic che i Dios; quiqui ʼan tan chic Cajwal che. </span><span class="Verse_Number" lang="x-acc">17</span><span lang="x-acc">Ire ca nabeaj na chuwach i Tolque chi ca cʼunic. Pacha u nojbal i mam Elías ujer, queje ni u nojbal ire; xak pacha i ʼo puʼab i mam Elías, xak queje i ʼo na puʼab ire. Ire cu chomarsaj ni qui nojbal i achiab cuʼ i cacʼal. Rumal ire, niʼpa i n-quiqui coj ti Dios, quiqui jek ni u tayic qui tzij i ʼo qui noʼoj rumal i Dios. Queje cu ʼan ire ile, yijbal que i winak, are ya ca cʼun i Cajwal. (Queje ile xu bij i ángel.)</span>
</div><div class="Paragraph"><span class="Verse_Number" lang="x-acc">18</span><span lang="x-acc">I mam Zacarías xu bij che:</span>
</div><div class="Paragraph"><span lang="x-acc">—¿Wach i retamaxic quin ʼan yin? Man yin in rij chic; xak i wixokil rij chic —xu bij.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I ángel xu laʼ u wach che:</span>
</div><div class="Paragraph"><span lang="x-acc">—Yin in ángel Gabriel, chi in u takon i Dios. Lic ruʼ ire in petnak wi. Xin u tak lok, col in bij i ʼutz laj tzij-i chawe. </span><span class="Verse_Number" lang="x-acc">20</span><span lang="x-acc">Xui-ri, yet n-ca coj taj wach i quin bij chawe, rumal-i cat memer na. N-cat chʼaw ta chic cʼa calax ni awacʼal. Wach in bim chawe, yet cawil na are cu rik i ʼij chi u chʼobom i Dios —xu bij i ángel che.</span>
</div><div class="Paragraph"><span class="Verse_Number" lang="x-acc">21</span><span lang="x-acc">I winak coyʼem i relic i mam Zacarías pa rachoch i Dios; lic xqui bisoj man naj xbaytajic. </span><span class="Verse_Number" lang="x-acc">22</span><span lang="x-acc">Are xel lok, n-quel ta chic u chʼawbal. Are ʼuri ique xquetamaj chi rilom jun nim laj ʼil chila pa cuárto naj u ʼij, pa rachoch i Dios. Ire toʼ u ʼab chic cu cʼut chique, man n-quel tu chʼawbal.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Are xqʼuis i ʼij re u patan, xa ʼe chi rachoch. </span><span class="Verse_Number" lang="x-acc">24</span><span lang="x-acc">Xoʼon panok, xqʼuiji i yobil chirij i ati Wet chi rixokil; i ixok, joʼob icʼ n-xel ta chi rachoch; lic ca quicotic xu bij pu cʼux: </span><span class="Verse_Number" lang="x-acc">25</span><span lang="x-acc">“I Kajwal Dios cu ya na jun wacʼal chwe. Queje xu ʼan ni ile chwe tobal we. Xresaj in qʼuix chiquiwach i winak,” xu bij.</span>
</div></div><div class="scrSection"><div class="Section_Head"><span lang="x-acc">Wach i xu bij i ángel che i ralaxbal i Jesus</span>
</div><div class="Paragraph"><span class="Verse_Number" lang="x-acc">26</span><span lang="x-acc">Che i wakib icʼ, i Dios xu tak li ángel Gabriel che i tinimit Nazaret chi u cwenta i jyub Galiléa. </span><span class="Verse_Number" lang="x-acc">27</span><span lang="x-acc">Xu tak bi ruʼ jun ʼapoj ali, al-Mariy u bi, que u bij che wach cu ʼan ni Dios che. I ali-le, ya u yom chic u tzij che jun achi, ma Jose u bi, chi ca cʼuli ruʼ. I ma Jose-le, u muk u xiquin can i ujer ʼatol tzij mam David. </span><span class="Verse_Number" lang="x-acc">28</span><span lang="x-acc">Xoc i ángel pa ʼo wi i al-Mariy, y xu ya rutzil u wach. Xu bij che:</span>
</div><div class="Paragraph"><span lang="x-acc">—¡Chat quicotok! ¡ʼUtz awe yet! I kajwal Dios lic ʼo awuʼ. Nim ni ʼutz cu ya i Dios pawi yet chiquiwach i juban ixokib —xu bij i ángel che.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I al-Mariy, are xril i ángel, lic xu bisoj i tzij chi xbix che; xu chʼob pu cʼux wuchac queje xu bij i ángel ile che. </span><span class="Verse_Number" lang="x-acc">30</span><span lang="x-acc">Rumal-i, i ángel xu bij:</span>
</div><div class="Paragraph"><span lang="x-acc">—Ma xij awib al-Mariy; i Dios, nim ni rutzil u cʼux chawe. </span><span class="Verse_Number" lang="x-acc">31</span><span lang="x-acc">Chatapeʼ, ca pe i yobil chawij; ca qʼuiji jun awacʼal; y ca ya pu bi: A-JESUS. </span><span class="Verse_Number" lang="x-acc">32</span><span lang="x-acc">Coʼon panok, nim ni u ʼij; ca bix na che chi u Cʼojol i Dios chi ʼAtz u ʼIj. I Kajwal Dios cu ya puʼab pacha u ʼatbal tzij i u mam, mam David ujer. </span><span class="Verse_Number" lang="x-acc">33</span><span lang="x-acc">Ire cu ʼat na tzij piquiwi i aj Israel winak queʼe ʼij sak chirij; i u ʼatbal tzij n-tu qʼuisic. (Queje ile xu bij i ángel.)</span>
</div><div class="Paragraph"><span class="Verse_Number" lang="x-acc">34</span><span lang="x-acc">I al-Mariy xu bij che:</span>
</div><div class="Paragraph"><span lang="x-acc">—¿Wach u ʼonquil ʼuri? Yin n-ta achi qʼuijinak wuʼ —xu bij.</span>
</div><div class="Paragraph"><span class="Verse_Number" lang="x-acc">35</span><span lang="x-acc">I ángel xu bij che:</span>
</div><div class="Paragraph"><span lang="x-acc">—I u Tewal i Dios ca cʼun na pawi yet; i u choʼab i Dios chi ʼAtz u ʼIj ca kaj nali pawi. Rumal ʼuri i ral acʼal chi calaxic, lic ʼo na re i Dios che. Lic u Cʼojol i Dios ca bix na che. </span><span class="Verse_Number" lang="x-acc">36</span><span lang="x-acc">Xak i awachalal, ati Wet, i Dios u ʼanom jun milágro che; ya xqʼuiji yobil chirij tupu rij chic. Quiqui bij i winak chi n-calan taj, xui-ri, wakib icʼ ʼo chic chirij. </span><span class="Verse_Number" lang="x-acc">37</span><span lang="x-acc">Queje ile u ʼanom i Dios che, man i Dios ʼis ronojel ca tiqui che —xu bij i ángel.</span>
</div><div class="Paragraph"><span class="Verse_Number" lang="x-acc">38</span><span lang="x-acc">I al-Mariy xu bij:</span>
</div><div class="Paragraph"><span lang="x-acc">—Lic in ʼo puʼab i Kajwal Dios; chu ʼana na chwe pacha a bim chwe —xu bij.</span>
</div><div class="Paragraph"><span lang="x-acc">Are ʼuri xa ʼe i ángel.</span>
</div></div><div class="scrSection"><div class="Section_Head"><span lang="x-acc">I al-Mariy xa ʼe bin ruʼ i tit Wet</span>
</div><div class="Paragraph"><span class="Verse_Number" lang="x-acc">39</span><span lang="x-acc">Xoʼon chupan jubiʼ, che tak i ʼij-le, i al-Mariy xa ʼec; xu bisoj bi u be, xa ʼe che jun tinimit chujyub, u cwenta i Judéa. </span><span class="Verse_Number" lang="x-acc">40</span><span lang="x-acc">Are xupon chila, xoc pa rachoch i mam Zacarías y xu tioxij i tit Wet. </span><span class="Verse_Number" lang="x-acc">41</span><span lang="x-acc">Ire, are xu ta chi xtioxix rumal i al-Mariy, i acʼal xu yin rib pu chʼacul, xak xcʼun i u Tewal i Dios puwi i tit Wet. </span><span class="Verse_Number" lang="x-acc">42</span><span lang="x-acc">Are ʼuri, co xchʼawic y xu bij che i al-Mariy:</span>
</div><div class="Paragraph"><span lang="x-acc">—I Dios, nim ni ʼutz u yom pawi chiquiwach niʼpa ixokib, xak nim i ʼutz cu ya na puwi awacʼal. </span><span class="Verse_Number" lang="x-acc">43</span><span lang="x-acc">Nim ni a ʼij yet chin wach yin, n-ca majaw ta chwe chi yet xat cʼun chin solixic, man at u chuch i Kajwal. </span><span class="Verse_Number" lang="x-acc">44</span><span lang="x-acc">Wetaʼam, ʼo ni u ʼij awacʼal, man are xin a tioxij, i wacʼal chi ʼo pin chʼacul, xu yin rib rumal i quicotemal. </span><span class="Verse_Number" lang="x-acc">45</span><span lang="x-acc">ʼUtz awe yet man xa cojo chi i Kajwal Dios cu ʼan na pacha u bim chawe —xu bij.</span>
</div><div class="Line1"><span class="Verse_Number" lang="x-acc">46</span><span lang="x-acc">Teʼuri, xu bij i al-Mariy:</span>
</div><div class="Line1"><span lang="x-acc">—Yin, ronojel in cʼux, lic quin coj u ʼij i Kajwal Dios.</span>
</div><div class="Line1"><span class="Verse_Number" lang="x-acc">47</span><span lang="x-acc">I wanima yin lic ca quicot rumal i Dios Tolwe.</span>
</div><div class="Line1"><span class="Verse_Number" lang="x-acc">48</span><span lang="x-acc">Yin n-nim ti in ʼij, xui-ri i Dios xu ya i ʼutz pinwi, tupu xa in rajchac ire.</span>
</div><div class="Line1"><span lang="x-acc">Are ʼo wi woʼor, ronojel ʼij sak, conojel i winak quiqui bij na chi Dios nim i ʼutz u yom chwe.</span>
</div><div class="Line1"><span class="Verse_Number" lang="x-acc">49</span><span lang="x-acc">Queje quiqui bij ni ique ile, man i Dios chi ʼAtz u Choʼab, nim ni ʼutz u ʼanom chwe.</span>
</div><div class="Line1"><span lang="x-acc">Lic nim u ʼij u bi.</span>
</div><div class="Line1"><span class="Verse_Number" lang="x-acc">50</span><span lang="x-acc">Ire nic are wi cril toʼbal qui wach niʼpa i winak quiqui xij quib chuwach; queje u ʼanom ile chique i katit ka mam;</span>
</div><div class="Line1"><span lang="x-acc">xak queje cu ʼan ile chique i ka muk ka xiquin, we quiqui xij quib chuwach.</span>
</div><div class="Line1"><span class="Verse_Number" lang="x-acc">51</span><span lang="x-acc">Ruʼ i nim laj u choʼab, nim i u ʼanom;</span>
</div><div class="Line1"><span lang="x-acc">u kajsam qui ʼij niʼpa i quiqui ʼan nim che quib, man quiqui na ique ʼo qui nojbal.</span>
</div><div class="Line1"><span class="Verse_Number" lang="x-acc">52</span><span lang="x-acc">Ire resam i nimak tak ʼatol tzij che qui patan;</span>
</div><div class="Line1"><span lang="x-acc">i niʼpa i n-ti qui ʼij, ire xu ya qui ʼij.</span>
</div><div class="Line1"><span class="Verse_Number" lang="x-acc">53</span><span lang="x-acc">Niʼpa i que numic, nim i ʼutz u yom chique;</span>
</div><div class="Line1"><span lang="x-acc">xui-ri i beyomab, lic n-ta xu ya chique.</span>
</div><div class="Line1"><span class="Verse_Number" lang="x-acc">54</span><span lang="x-acc">Xoj u to yoj oj aj Israel, chi oj rajchac ire; xcʼun chu cʼux chi cril toʼbal ka wach.</span>
</div><div class="Line1"><span class="Verse_Number" lang="x-acc">55</span><span lang="x-acc">Xu ʼan na pacha u bim can chique i katit ka mam, che mam Abraham, xak chique i u muk u xiquin queʼe ʼij sak chiquij.</span>
</div><div class="Paragraph_Continuation"><span lang="x-acc">(Queje ile xu bij i al-Mariy.)</span>
</div><div class="Paragraph"><span class="Verse_Number" lang="x-acc">56</span><span lang="x-acc">Ire xcanaj ruʼ i tit Wet colo oxib icʼ, teʼuri xtzalij chi rachoch.</span>
</div></div><div class="scrSection"><div class="Section_Head"><span lang="x-acc">Wach i ralaxbal i a-Wan</span>
</div><div class="Paragraph"><span class="Verse_Number" lang="x-acc">57</span><span lang="x-acc">I tit Wet, are xu rik u ʼij, xiwajic; xqʼuiji jun racʼal, ral ala. </span><span class="Verse_Number" lang="x-acc">58</span><span lang="x-acc">Niʼpa i je ʼo chirij chuwach, xak niʼpa i rachalal, ique xqui ta chi nim ni rutzil u cʼux i Kajwal Dios oʼonom che; ʼis xe ʼe quicot ruʼ. </span><span class="Verse_Number" lang="x-acc">59</span><span lang="x-acc">Are xtzʼakat i wajxakib ʼij, xe ʼe chu cojic i retal</span><span class="scrFootnoteMarker"><a href="#F504fa623-d567-4ed0-a279-ce772a39684d"></a></span><span class="Note_General_Paragraph" id="F504FA623-D567-4ED0-A279-CE772A39684D" title="a"><span lang="x-acc">Circuncisión u bi pa castílla. Chawila usucʼ i tzij “retalil” pa Diccionário pa qʼuisbal re i wuj-i.</span>
</span><span lang="x-acc"> que i aj Israel winak che u chʼacul i acʼal. Cacaj ique quiqui ya pu bi, a-Zacarías, pacha i u bi u kajaw. </span><span class="Verse_Number" lang="x-acc">60</span><span lang="x-acc">I u chuch xu bij:</span>
</div><div class="Paragraph"><span lang="x-acc">—N-are taj. I u bi: a-Wan —xu bij.</span>
</div><div class="Paragraph"><span class="Verse_Number" lang="x-acc">61</span><span lang="x-acc">—¿Wuchac ʼuri? —xqui bij che—. Mi jun chique awachalal ʼo i u bi queje ile —xe cha.</span>
</div><div class="Paragraph"><span class="Verse_Number" lang="x-acc">62</span><span lang="x-acc">Ique teʼuri xqui tzʼonoj che u kajaw ruʼ qui ʼab wach u bi craj cu ya che. </span><span class="Verse_Number" lang="x-acc">63</span><span lang="x-acc">Are ʼuri i u kajaw xu tzʼonoj chʼakap wuj chique, man cu tzʼibaj chuwach. “A-Wan u bi,” xu tzʼibaj. Conojel xqui bisoj che, wach i quilom. </span><span class="Verse_Number" lang="x-acc">64</span><span lang="x-acc">Are ʼuri i mam Zacarías juntir xel chic u chʼawbal; xu jek chʼaʼatic y xu bij u ʼij i Dios. </span><span class="Verse_Number" lang="x-acc">65</span><span lang="x-acc">Niʼpa i je aj chirij chuwach lic xqui bisoj. Xel u tzijol chuwi tak jyub re i Judéa: i winak ʼis xqui lapo wach i xa ʼanic. </span><span class="Verse_Number" lang="x-acc">66</span><span lang="x-acc">Niʼpa i winak chi xe taw ile, xe oc chi chʼobonic che, y xqui tzʼonoj chiquiwach:</span>
</div><div class="Paragraph"><span lang="x-acc">—¿Bi chi acʼalil ile? ¿Wach nawi u patan?</span>
</div><div class="Paragraph_Continuation"><span lang="x-acc">—xqui bij.</span>
</div><div class="Paragraph_Continuation"><span lang="x-acc">Queje ile xqui bij, man ʼalaj chi i Kajwal Dios lic ʼo ruʼ.</span>
</div></div><div class="scrSection"><div class="Section_Head"><span lang="x-acc">Wach u cojic u ʼij i Dios xu ʼan i mam Zacarías</span>
</div><div class="Paragraph"><span class="Verse_Number" lang="x-acc">67</span><span lang="x-acc">I mam Zacarías, chi u kajaw i a-Wan, xcʼun i u Tewal i Dios puwi, y xu jek ʼuri u bixquil i tzij-i:</span>
</div><div class="Line1"><span class="Verse_Number" lang="x-acc">68</span><span lang="x-acc">Chaka bij u ʼij i Kajwal Dios, chi ka Dios oj aj Israel winak;</span>
</div><div class="Line1"><span lang="x-acc">ire xoj ol u to ni yoj, chi oj u winak ire; u tojom i kelsaxic chi sak.</span>
</div><div class="Line1"><span class="Verse_Number" lang="x-acc">69</span><span lang="x-acc">U yom jun Tolke chi nim u choʼab; ire-le, u muk u xiquin can i mam David, chi lic rajchac i Dios ujer.</span>
</div><div class="Line1"><span class="Verse_Number" lang="x-acc">70</span><span lang="x-acc">Queje ile u bim canok chi cu ʼan na; lic ujer queje ile xu bij chique i je u loʼlaj ajbil u tzij.</span>
</div><div class="Line1"><span class="Verse_Number" lang="x-acc">71</span><span lang="x-acc">Ire xu bij chi coj u to na chiquiwach i je aj chʼoʼoj chikij, coj u to na chiquiwach niʼpa i tzel coj quilo.</span>
</div><div class="Line1"><span class="Verse_Number" lang="x-acc">72</span><span lang="x-acc">Queje ile u ʼanom chake, man queje ile u bim can chique i katit ka mam rumal i rutzil u cʼux.</span>
</div><div class="Line1"><span lang="x-acc">Queje ile u ʼanom chake man n-cu sach ta chu cʼux wach i trat u ʼanom can cuʼ ique ujer.</span>
</div><div class="Line1"><span class="Verse_Number" lang="x-acc">73</span><span lang="x-acc">I trat-le, i Dios lic xu bij che i ka mam, mam Abraham, chi cu ʼan na.</span>
</div><div class="Line1"><span class="Verse_Number" lang="x-acc">74</span><span lang="x-acc">Xu bij chi coj resaj piquiʼab i je aj chʼoʼoj chikij man ʼutz n-caka xij ta kib chu ʼanic ka patan che ire;</span>
</div><div class="Line1"><span class="Verse_Number" lang="x-acc">75</span><span lang="x-acc">xak caka ʼan ka patan chirij, lic oj chʼam, lic oj ʼutz chuwach, niʼpa i ʼij re i ka cʼaslemal.</span>
</div><div class="Paragraph_Continuation"><span lang="x-acc">(Queje ile xu bij i mam Zacarías; teʼuri xu bij che i acʼal:)</span>
</div><div class="Line1"><span class="Verse_Number" lang="x-acc">76</span><span lang="x-acc">Xak yet, ral wacʼal, quiqui bij ni winak chi yet at ajbil u tzij i Dios chi ʼAtz u ʼIj.</span>
</div><div class="Line1"><span lang="x-acc">Queje quiqui bij na chawe, man cat nabeaj chuwach i Kajwal, que a yijba i winak chu tayic u tzij</span><span class="scrFootnoteMarker"><a href="#F11c1b940-c98a-4eb4-965e-0bd762331ba9"></a></span><span class="Note_General_Paragraph" id="F11C1B940-C98A-4EB4-965E-0BD762331BA9" title="b"><span lang="x-acc">I mer tzij xu bij are iri: chu yijbaxic u be.</span>
</span><span lang="x-acc">.</span>
</div><div class="Line1"><span class="Verse_Number" lang="x-acc">77</span><span lang="x-acc">Yet ca cʼut na chique i je re ire chi ʼo ni sachbal qui mac, ʼelsabal-que chi sak.</span>
</div><div class="Line1"><span class="Verse_Number" lang="x-acc">78</span><span lang="x-acc">I ka Dios cʼax coj u naʼo, lic cril toʼbal ka wach;</span>
</div><div class="Line1"><span lang="x-acc">rumal ile, cu tak na li jun aj chicaj; i u cʼunic, pacha coʼon i sak re u sakirbal.</span>
</div><div class="Line1"><span class="Verse_Number" lang="x-acc">79</span><span lang="x-acc">Ire cu cʼam na li sak chique i je ʼo pa ʼekum;</span>
</div><div class="Line1"><span lang="x-acc">cu cʼam li sak chique i quiqui xij quib che i camic. Coj u cʼam bi pa ʼo wi i quicotemal.</span>
</div><div class="Paragraph_Continuation"><span lang="x-acc">(Queje ile xu bij i mam Zacarías.)</span>
</div><div class="Paragraph"><span class="Verse_Number" lang="x-acc">80</span><span lang="x-acc">I acʼal, chi a-Wan, ca tijin u qʼuiyic, xak ca tijin u qʼuiyic u cubibal u cʼux che i Dios. Are achi chic, xa ʼe jekel che i jyub tzʼinilic. Chila xqʼuiji wi cʼa xu rik ni ʼij re u cʼutic rib chique i aj Israel winak.</span>
</div></div><div class="scrSection"><div class="Section_Head"><span lang="x-acc">I ralaxbal i Jesus</span>
</div><div class="Paragraph"><span class="Chapter_Number" lang="x-acc">2</span><span class="Verse_Number" lang="x-acc">1</span><span lang="x-acc">Che tak i ʼij-le, are i ʼatz laj ʼatol tzij are i ma Augústo César. Ire xresaj li jun ʼatbal tzij chi ʼis ca tzʼibax qui bi i winak pa qui tinimit, ronojel tak i tinimit chi ʼo puʼab ire. </span><span class="Verse_Number" lang="x-acc">2</span><span lang="x-acc">Ile are i nabe rakan chi xu ʼan i ʼatbal tzij-i. Are xu ʼan ile, are i ma Cirénio are i gobernador pa jyub Síria. </span><span class="Verse_Number" lang="x-acc">3</span><span lang="x-acc">Conojel i winak ʼis que ʼe ʼuri chu tzʼibaxic qui bi pa tak tinimit pa je petnak wi i catit qui mam. </span><span class="Verse_Number" lang="x-acc">4-5</span><span lang="x-acc">I ma Jose, jekel pa tinimit Nazaret, chi u cwenta i Galiléa. Ire, u muk u xiquin can i rey mam David. Rumal i ʼatbal tzij chi xel lok, ʼo ni u chac ca ʼe pu tinimit pa alaxnak wi i mam David ujer. I tinimit-le are i Belen, u cwenta i jyub Judéa. Xe ʼe ʼuri i ma Jose pa Belen junam ruʼ i al-Mariy chi yatal chic che chi rixokil. Are xe ʼec, i al-Mariy iwab winak chic. </span><span class="Verse_Number" lang="x-acc">6</span><span lang="x-acc">Are je ʼo pa tinimit Belen, xu rik u ʼij chirij i ali-le; </span><span class="Verse_Number" lang="x-acc">7</span><span lang="x-acc">chila xqʼuiji wi i nabe racʼal, ral ala. Ique n-xqui rik ti qui qʼuijibal pa meson, rumal-i i al-Mariy xa xu pasij i racʼal pa tak cʼul, y xu cotzʼba pu waybal chicop.</span>
</div></div><div class="scrSection"><div class="Section_Head"><span lang="x-acc">Wach xu bij i ángel chique i je aj yuʼul chij</span>
</div><div class="Paragraph"><span class="Verse_Number" lang="x-acc">8</span><span lang="x-acc">Nakaj che i tinimit Belen, je ʼo juban aj chajil chij pa tak ʼes, que tijin chu chajixic qui chij chaʼab. </span><span class="Verse_Number" lang="x-acc">9</span><span lang="x-acc">Xak teʼet, jun ángel re i Kajwal Dios xwinakir chiquiwach. Xak i u chomal i Kajwal Dios lic ca walchʼin chiquij chiquiwach. Ique lic xqui xij quib. </span><span class="Verse_Number" lang="x-acc">10</span><span lang="x-acc">I ángel xu bij chique:</span>
</div><div class="Paragraph"><span lang="x-acc">—Mi xij iwib. Yin xa col in bij jun ʼutz laj tzij chiwe chi ʼis que quicot ni winak rumal. </span><span class="Verse_Number" lang="x-acc">11</span><span lang="x-acc">Woʼor xalax jun Toliwe pa Belen, chi u tinimit can i mam David ujer. Are i chatal rumal i Dios: i CRISTO, chi Kajwal. </span><span class="Verse_Number" lang="x-acc">12</span><span lang="x-acc">Are i cʼutbal-re chiwe chi katzij i quin bij, we qui tzucuj, qui rik ni acʼal cotzʼbam pa jun u waybal chicop, pasim pa tak cʼul. (Queje ile xu bij i ángel chique.)</span>
</div><div class="Paragraph"><span class="Verse_Number" lang="x-acc">13</span><span lang="x-acc">Are xoʼon ile, xak teʼet xe winakir uqʼuial ángel aj chicaj ruʼ i jun. Ique, que tijin chu cojic u ʼij i Dios; xqui bij:</span>
</div><div class="Line1"><span class="Verse_Number" lang="x-acc">14</span><span lang="x-acc">“¡Chocsax u ʼij i Dios chila chicaj!</span>
</div><div class="Line1"><span lang="x-acc">Chuxlan qui cʼux i winak chuwach i jyub taʼaj,</span>
</div><div class="Line1"><span lang="x-acc">chi je u chom ire,” xqui bij i ángel.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Are xqui bij ile, xe tzalij chic chicaj; teʼuri i aj chajil chij xqui bij chiquiwach:</span>
</div><div class="Paragraph"><span lang="x-acc">—Jo pa Belen, cakilbej re wach i xa ʼanic chi u ʼalijinsam i Kajwal Dios chake —xqui bij.</span>
</div><div class="Paragraph"><span class="Verse_Number" lang="x-acc">16</span><span lang="x-acc">Teʼuri i je aj chajil chij xe ʼe paʼanem cʼa Belen. Are xe uponic, xqui rik i al-Mariy ruʼ i ma Jose, xak i acʼal cotzʼbam pu waybal chicop. </span><span class="Verse_Number" lang="x-acc">17</span><span lang="x-acc">Are xquilo xqui bij chique i je ʼo chila wach i u bim i ángel chirij i acʼal-le. </span><span class="Verse_Number" lang="x-acc">18</span><span lang="x-acc">Conojel i xe tawic lic xqui bisoj wach i xbix chique cumal i je aj chajil chij. </span><span class="Verse_Number" lang="x-acc">19</span><span lang="x-acc">I al-Mariy toʼ xu ta wach i xqui bij. Xu cʼol i qui tzij pu cʼux; toʼ xu chʼobo. </span><span class="Verse_Number" lang="x-acc">20</span><span lang="x-acc">I je aj chajil chij xe tzalij chic pa i je petnak wi. Are xe ʼec, que tijin chu cojic u ʼij i Dios; xqui bij chi lic nim u ʼij, rumal ronojel i qui tom, xak i quilom. Xeʼelok lic katzij pacha i u bim i ángel chique.</span>
</div></div><div class="scrSection"><div class="Section_Head"><span lang="x-acc">Wach u jachic i acʼal Jesus che i Dios</span>
</div><div class="Paragraph"><span class="Verse_Number" lang="x-acc">21</span><span lang="x-acc">Xel wajxakib ʼij, xqui coj i retal</span><span class="scrFootnoteMarker"><a href="#Ff2315bfa-06ef-4939-ad3a-57145def8adc"></a></span><span class="Note_General_Paragraph" id="FF2315BFA-06EF-4939-AD3A-57145DEF8ADC" title="c"><span lang="x-acc">Circuncisión u bi pa castílla. Chawila usucʼ i tzij “retalil” pa Diccionário pa qʼuisbal re i wuj-i.</span>
</span><span lang="x-acc"> que i aj Israel winak che u chʼacul i acʼal; are ʼuri xqui ya pu bi A-JESUS. Are u bi ile chi bital che i al-Mariy rumal i ángel, are cʼa maja ca qʼuiji i yobil chirij.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Are xtzʼakat u ʼij i ixok Mariy, xe ʼe pa Jerusalen, quiqui ʼanbej rawasil re u walijic, pacha cu bij i ujer ʼatbal tzij re i mam Moises. Xe ʼe chu jachic i acʼal che i Kajwal Dios. </span><span class="Verse_Number" lang="x-acc">23</span><span lang="x-acc">Queje xqui ʼan ique ile rumal i tzij-i chi tzʼibtal can chupam u ʼatbal tzij i Kajwal Dios; queje iri cu bij: “Are calax i nabe acʼal, we ala, ʼo u chac ca jach na puʼab i Dios.” Queje ile tzʼibtal canok. </span><span class="Verse_Number" lang="x-acc">24</span><span lang="x-acc">Rumal ʼuri, xe ʼe chu sujuxic queb palomax o xi n-taj, queb ixcucu, pacha i cu bij u ʼatbal tzij i Kajwal Dios.</span>
</div><div class="Paragraph"><span class="Verse_Number" lang="x-acc">25</span><span lang="x-acc">ʼO jun mam jekel chila pa Jerusalen, mam Simeon u bi. Ire ʼutz laj mam, lic u yom rib puʼab i Dios. Ire royʼem chic i tobal que i aj Israel winak. I mam-le, lic ʼo u Tewal i Dios ruʼ. </span><span class="Verse_Number" lang="x-acc">26</span><span lang="x-acc">Rumal u Tewal i Dios, retaʼam chi n-ca cam ta tan, cʼa cril ni u wach i Tolque, i jun chi u bim i Kajwal Dios cu tak na lok. </span><span class="Verse_Number" lang="x-acc">27</span><span lang="x-acc">I mam-le xoc pa rachoch i Dios, ucʼam rumal u Tewal i Dios. Are ʼuri i ma Jose i ati Mariy xak qui cʼamom bi i a-Jesus pa rachoch i Dios, chu ʼonquil che pacha i tzʼibtal can chupam u ʼatbal tzij i mam Moises. </span><span class="Verse_Number" lang="x-acc">28</span><span lang="x-acc">Are ʼuri i mam Simeon xu ʼaluj i acʼal pu ʼab, xu cʼamwaj che i Dios, y xu bij:</span>
</div><div class="Line1"><span class="Verse_Number" lang="x-acc">29</span><span lang="x-acc">Woʼor, Wajwal Dios, xuxlan in cʼux; a ʼanom na, pacha a bim chwe; we cawaj, chin camok.</span>
</div><div class="Line1"><span class="Verse_Number" lang="x-acc">30</span><span lang="x-acc">Xuxlan in cʼux man wilom chic wach i tobal-ke a yijbam.</span>
</div><div class="Line1"><span class="Verse_Number" lang="x-acc">31</span><span lang="x-acc">Conojel i winak chuwach i jyub taʼaj, a yijbam wach i tobal-que.</span>
</div><div class="Line1"><span class="Verse_Number" lang="x-acc">32</span><span lang="x-acc">I tobal-que chi a yijbam, queʼel chique i ne te aj Israel winak pacha sak petnak piquiwi.</span>
</div><div class="Line1"><span lang="x-acc">Y yoj, chi oj aj Israel, oj a winak yet, cocsax ni ka ʼij rumal wach a ʼanom.</span>
</div><div class="Paragraph_Continuation"><span lang="x-acc">(Queje ile xu bij i mam Simeon.)</span>
</div><div class="Paragraph"><span class="Verse_Number" lang="x-acc">33</span><span lang="x-acc">I ma Jose, xak i u chuch i a-Jesus, xqui bisoj wach i xqui ta, chi xbix chirij i acʼal. </span><span class="Verse_Number" lang="x-acc">34</span><span lang="x-acc">I mam Simeon xu tzʼonoj i ʼutz re i Dios piquiwi. Are ʼuri xu bij jun tzij che ixok Mariy, chi u chuch i acʼal. Xu bij:</span>
</div><div class="Paragraph"><span lang="x-acc">—I acʼal-i, yatal chakaxol man cu ʼalijinsaj na pachin je re i Dios, xak pachin ne te re. Rumal ire, je qʼui ni aj Israel que totaj na, xak je qʼui xa que tzak pa tojpen rumal. I acʼal-i col u cʼutu u choʼab i Dios, tobal na que i winak, xui-ri, je qʼui quiqui xutuj ni tobal-que le. </span><span class="Verse_Number" lang="x-acc">35</span><span lang="x-acc">Queje ile, quiqui ʼalijinsaj na wach i mer qui nojbal. Xui-ri yet, coc i bis pa cʼux pacha chʼichʼ coc ruʼ awanima. (Queje ile xu bij i mam Simeon che.)</span>
</div><div class="Paragraph"><span class="Verse_Number" lang="x-acc">36</span><span lang="x-acc">Xak ʼo jun tit ʼo chila, tit An u bi, chi ajbil u tzij i Dios. Ire u miʼal i ma Fanuel, chi u muk u xiquin can i mam Aser. I tit An-le, nim laj winak chic. Are cʼa ali, xcʼuliʼic, y xcucʼaj quib wukub junab ruʼ i rachijil. </span><span class="Verse_Number" lang="x-acc">37</span><span lang="x-acc">Teʼuri, xmalcanij canok, y ʼo chic ochénta y cuátro junab che. Ire n-kas ta xel pa rachoch i Dios, ca tijin chu cojic u ʼij i Dios chi paʼij, chi chaʼab; ʼolic n-cu tij ti u wa xa rumal u tzʼonoxic che i Dios. </span><span class="Verse_Number" lang="x-acc">38</span><span lang="x-acc">Are ʼuri ire-le xtejeb pan cuʼ i u kajaw i u chuch i a-Jesus, y xu tioxij che i Dios rumal i acʼal-le. Teʼuri xu paxsaj u tzijol i acʼal chique conojel niʼpa i aj Israel winak chi coyʼem i quelsaxic piquiʼab i aj Róma</span><span class="scrFootnoteMarker"><a href="#F6b5fa506-5cc6-4705-820a-12fd86212e09"></a></span><span class="Note_General_Paragraph" id="F6B5FA506-5CC6-4705-820A-12FD86212E09" title="d"><span lang="x-acc">I mer tzij xu bij are iri: coyʼem i relsaxic i Jerusalen piquiʼab i aj Róma. (I Jerusalen are u nimal qui tinimit i aj Israel winak.)</span>
</span><span lang="x-acc">.</span>
</div><div class="Paragraph"><span class="Verse_Number" lang="x-acc">39</span><span lang="x-acc">I ixok Mariy, i ma Jose, are xe utzin chu ʼonquil pacha usucʼ u ʼatbal tzij i Kajwal Dios, xe tzalij ʼuri pa qui tinimit Nazaret, chi pa jyub Galiléa. </span><span class="Verse_Number" lang="x-acc">40</span><span lang="x-acc">Chila xqʼuiy wi i acʼal; xqʼuiji u choʼab, xqʼuiji u nojbal, xak i rutzil i Dios lic ʼo puwi.</span>
</div></div><div class="scrSection"><div class="Section_Head"><span lang="x-acc">Wach xu ʼan i a-Jesus chiquixol i mamʼib pa rachoch i Dios</span>
</div><div class="Paragraph"><span class="Verse_Number" lang="x-acc">41</span><span lang="x-acc">I u kajaw i u chuch i a-Jesus, ronojel junab que ʼe pa Jerusalen chi rilic i nimaʼij páscua</span><span class="scrFootnoteMarker"><a href="#Fead87003-671a-4e38-8ae8-57d2921b5656"></a></span><span class="Note_General_Paragraph" id="FEAD87003-671A-4E38-8AE8-57D2921B5656" title="e"><span lang="x-acc">I nimaʼij páscua que i aj Israel winak, are cʼunsabal chi qui cʼux wach i quelic lok piquiʼab i aj Egípto ujer.</span>
</span><span lang="x-acc">. </span><span class="Verse_Number" lang="x-acc">42</span><span lang="x-acc">Are ʼo cablajuj junab che i a-Jesus, xe ʼe pa Jerusalen, pacha ʼax quiqui ʼan wi pa nimaʼij. </span><span class="Verse_Number" lang="x-acc">43</span><span lang="x-acc">Xqʼuis i nimaʼij, xe tzalij lok, xui-ri, xcanaj i a-Jesus pa Jerusalen. I u kajaw u chuch n-xqui na taj we xcanaj canok; </span><span class="Verse_Number" lang="x-acc">44</span><span lang="x-acc">xqui bij ique, xa teren li cuʼ i rachiʼil. Xqui chʼij jun ʼij, toʼ queje ile xqui chʼob ique. Teʼuri xqui jek u tzucuxic chiquixol i rachalal, tak i je rachiʼil, </span><span class="Verse_Number" lang="x-acc">45</span><span lang="x-acc">y n-xqui rik taj. Rumal-i xe tzalij chic chu tzucuxic pa Jerusalen. </span><span class="Verse_Number" lang="x-acc">46</span><span lang="x-acc">Xicʼaw urox ʼij, teʼuri xqui rik pa rachoch i Dios. Are xqui riko, ire cul cuʼ i je tijonel re i ujer tzij pixab, ca tijin chu tayic qui tzij, xak ʼo i tzij cu tzʼonoj ire chique. </span><span class="Verse_Number" lang="x-acc">47</span><span lang="x-acc">Conojel i xqui ta wach i xu bij, lic xqui bisoj u nojbal, wach u tzalixic u wach xoʼon che i qui tzij. </span><span class="Verse_Number" lang="x-acc">48</span><span lang="x-acc">I u kajaw i u chuch, are xquil u wach, lic xqui bisoj. I u chuch xu bij che:</span>
</div><div class="Paragraph"><span lang="x-acc">—Wacʼal, ¿wuchac queje xa ʼan ile chake? Yin, ruʼ a kajaw, lic xoj cʼachir cha tzucuxic —xu bij.</span>
</div><div class="Paragraph"><span class="Verse_Number" lang="x-acc">49</span><span lang="x-acc">—¿Wuchac xa ipa xin i tzucuj wi? —xu bij i a-Jesus chique. ¿N-iwetaʼam ta ba ri, chi yin ʼo i quin ʼan pa rachoch in Kajaw? —xcha.</span>
</div><div class="Paragraph"><span class="Verse_Number" lang="x-acc">50</span><span lang="x-acc">Ique n-xqui ta ti usucʼ wach i xu bij chique. </span><span class="Verse_Number" lang="x-acc">51</span><span lang="x-acc">Teʼuri i a-Jesus xa ʼe cuʼ pa tinimit Nazaret; chila xcojon chique pacha ʼax coʼon wi. I u chuch xu cʼol pu cʼux ronojel wach i ʼantalic. </span><span class="Verse_Number" lang="x-acc">52</span><span lang="x-acc">I a-Jesus ca tijin u qʼuiyic, xak ca tijin u qʼuiyic u nojbal; wach i xu ʼano, i Dios ʼutz xrilo; xak i winak, ʼutz xquilo.</span>
</div></div><div class="scrSection"><div class="Section_Head"><span lang="x-acc">Wach u pixbanic i ma Wan chique i winak</span>
</div><div class="Paragraph"><span class="Chapter_Number" lang="x-acc">3</span><span class="Verse_Number" lang="x-acc">1-2</span><span lang="x-acc">Xoʼon panok, i Dios xu ʼijla i ma Wan, chi u cʼojol i mam Zacarías. Are xu ʼan i Dios ile, are i ma Tibério ʼatz laj ʼatol tzij, ʼo chic jolajuj junab che u ʼatbal tzij. Xak i ma Póncio Piláto are i gobernador re i jyub Judéa. Xak che i junab-le, are i ma Heródes are i cajʼatzil i aj Galiléa; xak i u chaʼ chi ma Felípe, are i cajʼatzil i aj Ituréa xak i aj Traconíte; xak i ma Lisánias are i cajʼatzil i aj Abilínia. Xak che i junab-le, i mam Anas, i mam Caifas, che queb, je ʼatz laj sacerdóte.</span>
</div><div class="Paragraph"><span lang="x-acc">Chupam i junab-le, i Dios xu ʼijla i ma Wan, chi ʼo pa jyub tzʼinilic. </span><span class="Verse_Number" lang="x-acc">3</span><span lang="x-acc">Xu tak bi che i jyub chu chiʼ i ya Jordan. I ma Wan, are xupon chila, xoc chu bixquil chique i winak chi ʼo u chac quiqui jalwachij qui noʼoj chi n-ʼus taj chuwach i Dios. Teʼuri, ca kajsax ni ya piquiwi, cʼutbal-re chi qui jalwachim qui noʼoj chuwach i Dios. Queje u rikic ile i cuybal qui mac, xu bij i ma Wan chique i winak. </span><span class="Verse_Number" lang="x-acc">4</span><span lang="x-acc">Xeʼelok pacha u bim can i ajbil u tzij i Dios, mam Isaías, chupam u wuj ujer. Ire u tzʼibam can i tzij-i:</span>
</div><div class="Line1"><span lang="x-acc">Ca tataj u chʼawbal jun ca siqʼuin che i jyub tzʼinilic; cu bij:</span>
</div><div class="Line1"><span lang="x-acc">“¡Ya ca pe i Kajwal! Chi yijba u be chuwach.</span>
</div><div class="Line1"><span lang="x-acc">Chi sucʼba niʼpa i jul, niʼpa i tanalak pu be i Kajwal.</span>
</div><div class="Line1"><span class="Verse_Number" lang="x-acc">5</span><span lang="x-acc">Niʼpa u xol tak jyub, ca nojsaxic;</span>
</div><div class="Line1"><span lang="x-acc">niʼpa i u tzam tak jyub, ca kajsaxic; xak i ral tak jyub ca kajsax na.</span>
</div><div class="Line1"><span lang="x-acc">Niʼpa i be cotcak, ca sucʼbax na;</span>
</div><div class="Line1"><span lang="x-acc">niʼpa i be tanalak, ca jos na.</span>
</div><div class="Line1"><span class="Verse_Number" lang="x-acc">6</span><span lang="x-acc">Teʼuri conojel i winak ʼis quiquil na wach i tobal-que u yijbam i Dios.”</span>
</div><div class="Paragraph_Continuation"><span lang="x-acc">(Are i tzij ile u tzʼibam can i mam Isaías ujer, y queje ile xeʼelok.)</span>
</div><div class="Paragraph"><span class="Verse_Number" lang="x-acc">7</span><span lang="x-acc">Je qʼui i winak xe cʼun ruʼ i ma Wan, quiqui tzʼonoj u kajsaxic ya piquiwi. Ire xu bij chique:</span>
</div><div class="Paragraph"><span lang="x-acc">—¡Yix xa ix racʼal cumatz! ¿Pachin xbin chiwe chi quix totaj chuwach i tojpen chi ca tijin nali piwi? </span><span class="Verse_Number" lang="x-acc">8</span><span lang="x-acc">N-ʼus taj we toʼ ca kajsax ya piwi. Chi ʼana i ʼutz, i chom, ʼalijinsabal-re we i jalwachim chic i nojbal chi n-ʼus taj. Mi chʼob yix pi jolom, “Lic oj ʼutz man oj u muk u xiquin can i mam Abraham,” quix cha. Ile n-ta coʼono. Chiwila i abaj-i; i Dios, we ta craj, ca tiqui chu yijbaxic je qʼui u muk u xiquin i mam Abraham che. N-are ti rumal i mam, mam Abraham, quix totajic. </span><span class="Verse_Number" lang="x-acc">9</span><span lang="x-acc">Chitapeʼ, i Dios yij chic chu cojic pa tojpen niʼpa i u muk u xiquin i mam Abraham chi n-ʼus ti quiqui ʼano. Lic yij chic chu petsaxic i tojpen-le pacha cu ʼan jun achi yij chic ruʼ i ricaj cʼatzbal-re jun cheʼ. Niʼpa i cheʼ chi n-cu ya ti ʼutz laj echaʼ, ca cʼatzix na; teʼuri cocsax pa ʼaʼ. (Queje ile xu bij i ma Wan chique i winak.)</span>
</div><div class="Paragraph"><span class="Verse_Number" lang="x-acc">10</span><span lang="x-acc">Are ʼuri i winak xqui tzʼonoj che:</span>
</div><div class="Paragraph"><span lang="x-acc">—¿Wach caka ʼan ʼut? —xe cha.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Xu bij chique:</span>
</div><div class="Paragraph"><span lang="x-acc">—We ʼo queb a camix, cha sipaj jun re i n-tu camix. We ʼo ca tijo, cha ya re i n-ti cu tijo —xu bij chique.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Xak ʼo i aj tzʼonol alcawal xe cʼun ruʼ i ma Wan, quiqui tzʼonoj u kajsaxic ya piquiwi. Xqui bij che:</span>
</div><div class="Paragraph"><span lang="x-acc">—At tijonel, cha bij chake wach nawi caka ʼan yoj —xe cha che.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Ire xu bij chique:</span>
</div><div class="Paragraph"><span lang="x-acc">—Mi tzʼonoj mas mer chique i winak, xui chi tzʼonoj chique pacha cu bij i ʼatbal tzij —xu bij.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Xak ʼo i soldádo xe cʼun ruʼ, quiqui tzʼonoj che.</span>
</div><div class="Paragraph"><span lang="x-acc">—¿Wach caka ʼan yoj, oj soldádo? —xqui bij.</span>
</div><div class="Paragraph"><span lang="x-acc">—Me i xibij i winak —xu bij chique— xak mi maj qui mer; mi coj qui mac we n-ti qui mac; chix quicot ruʼ iwajil chi qui chʼaco; mi rayij mas. (Queje xu bij i ma Wan ile chique.)</span>
</div><div class="Paragraph"><span class="Verse_Number" lang="x-acc">15</span><span lang="x-acc">I aj Israel winak, ʼis coyʼem chic u cʼunic i Tolque; xqui jek u chʼobic piqui cʼux chi i ma Wan mok are i Tolque-le. </span><span class="Verse_Number" lang="x-acc">16</span><span lang="x-acc">Ire xu bij ʼuri chique conojel:</span>
</div><div class="Paragraph"><span lang="x-acc">—Yin n-in ti Toliwe chi iwoyʼem. Yin, katzij quin kajsaj ya piwi, xui-ri, i jun chi ca cʼun chwijil yin cu kajsaj li u Tewal i Dios piwi; xak cu kajsaj li ʼaʼ piquiwi i je mal. Ire mas nim ni u ʼij chinwach yin; n-ca majaw ta chwe quin ʼan mocom che wib chirij, mi tene quin tor u wach u xajab, rumal ni u ʼij nim. </span><span class="Verse_Number" lang="x-acc">17</span><span lang="x-acc">Col u ʼata tzij piquiwi i winak, pachin i je ʼutz, xak pachin i ne te ʼutz. Ire yij chic pacha coʼon jun ruʼ u pubal u wach trígo. Are i ʼutz quel che u trígo, cu molo y cu ya pu cʼolbal. I rij, chi n-ʼus taj, cu poroj pa ʼaʼ chi n-tu chupic —xu bij i ma Wan chique.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Ruʼ tak i tzij-le, xe u pixbaj i winak, xak ruʼ juban chic pixbanic. Queje xoʼon ire ile, are ca tijin chu bixquil i ʼutz laj tzij re i Dios chique i winak. </span><span class="Verse_Number" lang="x-acc">19</span><span lang="x-acc">Xui-ri, i ma Heródes, chi cajʼatzil i aj Galiléa, xu tzʼapij i ma Wan pa cárcel. Xu tzʼapij, man i ma Wan xu bij che chi n-ʼus ti ca tijin chu ʼanic. Ire u majom i ati Erodiys, chi rixokil u chaʼ, chi ma Felípe; xak ʼo juban chic u mac u ʼanom. </span><span class="Verse_Number" lang="x-acc">20</span><span lang="x-acc">Are xyaj rumal i ma Wan, xpe roywal; rumal-i xu min pa cárcel. Are jun chic u mac-i xu ʼano.</span>
</div></div><div class="scrSection"><div class="Section_Head"><span lang="x-acc">Xkajsax ya puwi i Jesus</span>
</div><div class="Paragraph"><span class="Verse_Number" lang="x-acc">21</span><span lang="x-acc">I Jesus, are xkajsax ya piquiwi conojel i winak, xak xkajsax ya puwi ire. Are ʼuri, are ca tijin chu tzʼonoxic che i Dios, xjaktaj i caj, </span><span class="Verse_Number" lang="x-acc">22</span><span lang="x-acc">y xkaj li u Tewal i Dios puwi, pacha u qʼuexwach palomax. Xtataj jun chʼawbal chicaj chi xu bij:</span>
</div><div class="Paragraph"><span lang="x-acc">—Yet lic at in Cʼojol; cʼax cat in naʼo. Lic quin quicot awumal —xcha.</span>
</div></div><div class="scrSection"><div class="Section_Head"><span lang="x-acc">I qui bi i ratit u mam i Jesus</span>
</div><div class="Paragraph"><span class="Verse_Number" lang="x-acc">23</span><span lang="x-acc">I Jesus, are xu jek u chac, colo ʼo chic tréinta junab che. Ire, are u cʼojol i ma Jose, quiqui bij i winak. I ma Jose-le, are u cʼojol i ma Eli.</span>
</div><div class="Line1"><span class="Verse_Number" lang="x-acc">24</span><span lang="x-acc">I ma Eli are u cʼojol i ma Matat.</span>
</div><div class="Line1"><span lang="x-acc">I ma Matat are u cʼojol i ma Levi.</span>
</div><div class="Line1"><span lang="x-acc">I ma Levi are u cʼojol i ma Mélqui.</span>
</div><div class="Line1"><span lang="x-acc">I ma Mélqui are u cʼojol i ma Jána.</span>
</div><div class="Line1"><span lang="x-acc">I ma Jána are u cʼojol i ma Jose.</span>
</div><div class="Line1"><span class="Verse_Number" lang="x-acc">25</span><span lang="x-acc">I ma Jose are u cʼojol i ma Matatías.</span>
</div><div class="Line1"><span lang="x-acc">I ma Matatías are u cʼojol i ma Amos.</span>
</div><div class="Line1"><span lang="x-acc">I ma Amos are u cʼojol i ma Nahum.</span>
</div><div class="Line1"><span lang="x-acc">I ma Nahum are u cʼojol i ma Esli.</span>
</div><div class="Line1"><span lang="x-acc">I ma Esli are u cʼojol i ma Nagái.</span>
</div><div class="Line1"><span class="Verse_Number" lang="x-acc">26</span><span lang="x-acc">I ma Nagái are u cʼojol i ma Maat.</span>
</div><div class="Line1"><span lang="x-acc">I ma Maat are u cʼojol i ma Matatías.</span>
</div><div class="Line1"><span lang="x-acc">I ma Matatías are u cʼojol i ma Seméi.</span>
</div><div class="Line1"><span lang="x-acc">I ma Seméi are u cʼojol i ma Jose.</span>
</div><div class="Line1"><span lang="x-acc">I ma Jose are u cʼojol i ma Juda.</span>
</div><div class="Line1"><span class="Verse_Number" lang="x-acc">27</span><span lang="x-acc">I ma Juda are u cʼojol i ma Joána.</span>
</div><div class="Line1"><span lang="x-acc">I ma Joána are u cʼojol i ma Résa.</span>
</div><div class="Line1"><span lang="x-acc">I ma Résa are u cʼojol i ma Zorobabel.</span>
</div><div class="Line1"><span lang="x-acc">I ma Zorobabel are u cʼojol i ma Salatiel.</span>
</div><div class="Line1"><span lang="x-acc">I ma Salatiel are u cʼojol i ma Néri.</span>
</div><div class="Line1"><span class="Verse_Number" lang="x-acc">28</span><span lang="x-acc">I ma Néri are u cʼojol i ma Mélqui.</span>
</div><div class="Line1"><span lang="x-acc">I ma Mélqui are u cʼojol i ma Adi.</span>
</div><div class="Line1"><span lang="x-acc">I ma Adi are u cʼojol i ma Cosam.</span>
</div><div class="Line1"><span lang="x-acc">I ma Cosam are u cʼojol i ma Elmodam.</span>
</div><div class="Line1"><span lang="x-acc">I ma Elmodam are u cʼojol i ma Er.</span>
</div><div class="Line1"><span class="Verse_Number" lang="x-acc">29</span><span lang="x-acc">I ma Er are u cʼojol i ma Josue.</span>
</div><div class="Line1"><span lang="x-acc">I ma Josue are u cʼojol i ma Eliézer.</span>
</div><div class="Line1"><span lang="x-acc">I ma Eliézer are u cʼojol i ma Jorim.</span>
</div><div class="Line1"><span lang="x-acc">I ma Jorim are u cʼojol i ma Matat.</span>
</div><div class="Line1"><span class="Verse_Number" lang="x-acc">30</span><span lang="x-acc">I ma Matat are u cʼojol i ma Levi.</span>
</div><div class="Line1"><span lang="x-acc">I ma Levi are u cʼojol i ma Simeon.</span>
</div><div class="Line1"><span lang="x-acc">I ma Simeon are u cʼojol i ma Juda.</span>
</div><div class="Line1"><span lang="x-acc">I ma Juda are u cʼojol i ma Jose.</span>
</div><div class="Line1"><span lang="x-acc">I ma Jose are u cʼojol i ma Jonan.</span>
</div><div class="Line1"><span lang="x-acc">I ma Jonan are u cʼojol i ma Eliaquim.</span>
</div><div class="Line1"><span class="Verse_Number" lang="x-acc">31</span><span lang="x-acc">I ma Eliaquim are u cʼojol i ma Meléa.</span>
</div><div class="Line1"><span lang="x-acc">I ma Meléa are u cʼojol i ma Mainan.</span>
</div><div class="Line1"><span lang="x-acc">I ma Mainan are u cʼojol i ma Matáta.</span>
</div><div class="Line1"><span lang="x-acc">I ma Matáta are u cʼojol i ma Natan.</span>
</div><div class="Line1"><span class="Verse_Number" lang="x-acc">32</span><span lang="x-acc">I ma Natan are u cʼojol i ma David.</span>
</div><div class="Line1"><span lang="x-acc">I ma David are u cʼojol i ma Isai.</span>
</div><div class="Line1"><span lang="x-acc">I ma Isai are u cʼojol i ma Obed.</span>
</div><div class="Line1"><span lang="x-acc">I ma Obed are u cʼojol i ma Booz.</span>
</div><div class="Line1"><span lang="x-acc">I ma Booz are u cʼojol i ma Salmon.</span>
</div><div class="Line1"><span lang="x-acc">I ma Salmon are u cʼojol i ma Naason.</span>
</div><div class="Line1"><span class="Verse_Number" lang="x-acc">33</span><span lang="x-acc">I ma Naason are u cʼojol i ma Aminadab.</span>
</div><div class="Line1"><span lang="x-acc">I ma Aminadab are u cʼojol i ma Aram.</span>
</div><div class="Line1"><span lang="x-acc">I ma Aram are u cʼojol i ma Esrom.</span>
</div><div class="Line1"><span lang="x-acc">I ma Esrom are u cʼojol i ma Fáres.</span>
</div><div class="Line1"><span lang="x-acc">I ma Fáres are u cʼojol i ma Juda.</span>
</div><div class="Line1"><span class="Verse_Number" lang="x-acc">34</span><span lang="x-acc">I ma Juda are u cʼojol i ma Jacob.</span>
</div><div class="Line1"><span lang="x-acc">I ma Jacob are u cʼojol i ma Isaac.</span>
</div><div class="Line1"><span lang="x-acc">I ma Isaac are u cʼojol i ma Abraham.</span>
</div><div class="Line1"><span lang="x-acc">I ma Abraham are u cʼojol i ma Tare.</span>
</div><div class="Line1"><span lang="x-acc">I ma Tare are u cʼojol i ma Nacor.</span>
</div><div class="Line1"><span class="Verse_Number" lang="x-acc">35</span><span lang="x-acc">I ma Nacor are u cʼojol i ma Serug.</span>
</div><div class="Line1"><span lang="x-acc">I ma Serug are u cʼojol i ma Ragáu.</span>
</div><div class="Line1"><span lang="x-acc">I ma Ragáu are u cʼojol i ma Peleg.</span>
</div><div class="Line1"><span lang="x-acc">I ma Peleg are u cʼojol i ma Héber.</span>
</div><div class="Line1"><span lang="x-acc">I ma Héber are u cʼojol i ma Sála.</span>
</div><div class="Line1"><span class="Verse_Number" lang="x-acc">36</span><span lang="x-acc">I ma Sála are u cʼojol i ma Cainan.</span>
</div><div class="Line1"><span lang="x-acc">I ma Cainan are u cʼojol i ma Arfaxad.</span>
</div><div class="Line1"><span lang="x-acc">I ma Arfaxad are u cʼojol i ma Sem.</span>
</div><div class="Line1"><span lang="x-acc">I ma Sem are u cʼojol i ma Noe.</span>
</div><div class="Line1"><span lang="x-acc">I ma Noe are u cʼojol i ma Lamec.</span>
</div><div class="Line1"><span class="Verse_Number" lang="x-acc">37</span><span lang="x-acc">I ma Lamec are u cʼojol i ma Matusalen.</span>
</div><div class="Line1"><span lang="x-acc">I ma Matusalen are u cʼojol i ma Enoc.</span>
</div><div class="Line1"><span lang="x-acc">I ma Enoc are u cʼojol i ma Jared.</span>
</div><div class="Line1"><span lang="x-acc">I ma Jared are u cʼojol i ma Mahalaleel.</span>
</div><div class="Line1"><span lang="x-acc">I ma Mahalaleel are u cʼojol i ma Cainan.</span>
</div><div class="Line1"><span class="Verse_Number" lang="x-acc">38</span><span lang="x-acc">I ma Cainan are u cʼojol i ma Enos.</span>
</div><div class="Line1"><span lang="x-acc">I ma Enos are u cʼojol i ma Set.</span>
</div><div class="Line1"><span lang="x-acc">I ma Set are u cʼojol i ma Adan.</span>
</div><div class="Line1"><span lang="x-acc">I ma Adan are u cʼojol i Dios.</span>
</div></div><div class="scrSection"><div class="Section_Head"><span lang="x-acc">I itzel craj cu cʼam u pam i Jesus</span>
</div><div class="Paragraph"><span class="Chapter_Number" lang="x-acc">4</span><span class="Verse_Number" lang="x-acc">1</span><span lang="x-acc">I Jesus xel chila che i ya Jordan, lic ʼo u Tewal i Dios ruʼ. Teʼuri xcʼam bi che jun jyub tzʼinilic rumal u Tewal i Dios. </span><span class="Verse_Number" lang="x-acc">2</span><span lang="x-acc">Chila xu chʼij cuarénta ʼij, lic n-ta xu tijo. Are ʼo chila, xupon itzel ruʼ; xraj ire cu ʼan che i Jesus chi cu ʼan jun u mac. Are xicʼaw i cuarénta ʼij, xpe i numic che. </span><span class="Verse_Number" lang="x-acc">3</span><span lang="x-acc">Are ʼuri, i itzel xu bij che:</span>
</div><div class="Paragraph"><span lang="x-acc">—We yet at u Cʼojol i Dios, cha bij che i abaj-i coʼon wa che rib —xu bij.</span>
</div><div class="Paragraph"><span class="Verse_Number" lang="x-acc">4</span><span lang="x-acc">I Jesus xu laʼ u wach che:</span>
</div><div class="Paragraph"><span lang="x-acc">—N-quin ʼan taj —xu bij—. Man chupam u wuj i Dios, queje iri tzʼibtalic: “N-xui ta rumal i wa je cʼas i winak. Xui-ri are ronojel u tzij i Dios je cʼasbawnak” —xu bij i Jesus.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Teʼuri i itzel xu cʼam bi che jun nim laj jyub. Juntir xu cʼut che i Jesus ronojel i nimak tak tinimit ʼo chuwach i jyub taʼaj. </span><span class="Verse_Number" lang="x-acc">6</span><span lang="x-acc">Teʼuri xu bij chic che:</span>
</div><div class="Paragraph"><span lang="x-acc">—Ronojel iri ʼis ʼo pinʼab yin. Xak ʼo pinʼab quin sipaj che, pachin che cwaj yin. Ronojel iri, ruʼ u chomal, quin sipaj chawe, </span><span class="Verse_Number" lang="x-acc">7</span><span lang="x-acc">xui-ri we yet cat xuqui chinwach, y ca coj in ʼij —xu bij itzel che.</span>
</div><div class="Paragraph"><span class="Verse_Number" lang="x-acc">8</span><span lang="x-acc">I Jesus xu laʼ chic u wach che:</span>
</div><div class="Paragraph"><span lang="x-acc">—Chat el chinwach, a-Satanas, man chupam u wuj i Dios, queje iri tzʼibtalic: “Xui che Awajwal Dios cha cojo u ʼij; xui che ire ca ʼan wi a patan,” queje ile cu bij —xu bij.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Teʼuri i itzel xu cʼam bi i Jesus pa Jerusalen. Xe u ya chila cʼa chu tzam i rachoch i Dios. Teʼuri xu bij che:</span>
</div><div class="Paragraph"><span lang="x-acc">—We yet at u Cʼojol i Dios, cha cʼaka bi awib cʼa pulew. N-cat cam taj, </span><span class="Verse_Number" lang="x-acc">10</span><span lang="x-acc">man chupam u wuj i Dios, queje iri tzʼibtalic:</span>
</div><div class="Line1"><span lang="x-acc">I Dios cu bij na chique u ángel cat qui chajij.</span>
</div><div class="Line1"><span class="Verse_Number" lang="x-acc">11</span><span lang="x-acc">Ique lic cat cucʼaj che qui ʼab;</span>
</div><div class="Line1"><span lang="x-acc">mi tene quiqui ya chawe que ʼana cʼax che awakan che abaj, cu bij.</span>
</div><div class="Paragraph_Continuation"><span lang="x-acc">(Queje ile xu bij itzel che.)</span>
</div><div class="Paragraph"><span class="Verse_Number" lang="x-acc">12</span><span lang="x-acc">I Jesus xu laʼ chic u wach che:</span>
</div><div class="Paragraph"><span lang="x-acc">—Xak tzʼibtal i tzij-i chupam u wuj i Dios: “Ma cʼam u pam Awajwal Dios,” cu bij. Rumal-i, n-quin ʼan taj —xu bij che.</span>
</div><div class="Paragraph"><span class="Verse_Number" lang="x-acc">13</span><span lang="x-acc">I itzel, ya n-cu rik ta chic wach cu tʼorbej re i Jesus, are ʼuri, xel jun tiémpo chuwach.</span>
</div></div><div class="scrSection"><div class="Section_Head"><span lang="x-acc">Wach i jekbal re u chac i Jesus</span>
</div><div class="Paragraph"><span class="Verse_Number" lang="x-acc">14</span><span lang="x-acc">Teʼuri i Jesus xtzalij pa Galiléa, lic ʼo u Tewal i Dios ruʼ. Ronojel wach i xu ʼano, xel u tzijol ronojel pa tak jyub chirij chuwach. </span><span class="Verse_Number" lang="x-acc">15</span><span lang="x-acc">Ire xu cʼut u tzij i Dios chique i winak pa tak molbalʼib, y conojel xqui bij chi nim u ʼij.</span>
</div></div><div class="scrSection"><div class="Section_Head"><span lang="x-acc">I aj Nazaret n-cacaj ti u tzij i Jesus</span>
</div><div class="Paragraph"><span class="Verse_Number" lang="x-acc">16</span><span lang="x-acc">Teʼuri i Jesus xa ʼe pa tinimit Nazaret, pa xqʼuiy wi. Pacha ʼax coʼon wi pa tak uxlambal ʼij, xoc pa molbalʼib. Xqui tzʼonoj che chi crajlaj u tzij i Dios chique i je ʼo chila. </span><span class="Verse_Number" lang="x-acc">17</span><span lang="x-acc">Are xtaqʼui chu ʼonquil, xqui ya i wuj che chi u tzʼibam can i mam Isaías, chi ajbil u tzij i Dios ujer. Xu jak i wuj, xu tzucuj y xu riko pa ʼo wi i tzij chi queje iri cu bij:</span>
</div><div class="Line1"><span class="Verse_Number" lang="x-acc">18</span><span lang="x-acc">I u Tewal i Kajwal lic ʼo wuʼ, man in u chom yin chu paxsaxic i ʼutz laj tzij chique i nibaʼib;</span>
</div><div class="Line1"><span lang="x-acc">in u takom li chi relsaxic i cʼax piqui cʼux, niʼpa i que bisonic.</span>
</div><div class="Line1"><span lang="x-acc">In u takom li chu bixquil wach i quelbal chi sak, niʼpa i je chaptajnak, xak chu bixquil wach u rikic i qui tzunbal i je mawach.</span>
</div><div class="Line1"><span lang="x-acc">In u takom li chi qui toʼic niʼpa i quiqui tij i cʼax.</span>
</div><div class="Line1"><span class="Verse_Number" lang="x-acc">19</span><span lang="x-acc">In u takom li chu bixquil chiwe chi ya xu rik i ʼij chatal rumal i Dios chi cu cʼut chiwe ʼo chic toʼbal i wach.</span>
</div><div class="Paragraph_Continuation"><span lang="x-acc">(Are i tzij-le xrajlaj i Jesus chique, chi u tzʼibam can i mam Isaías.)</span>
</div><div class="Paragraph"><span class="Verse_Number" lang="x-acc">20</span><span lang="x-acc">Teʼuri xu bor chic i wuj, y xu ya che i chajinel, y xcubiʼic. Conojel i je ʼo pa ja toʼ xqui maj u takexic. </span><span class="Verse_Number" lang="x-acc">21</span><span lang="x-acc">Teʼuri xu jek i chʼaʼatic cuʼ. Xu bij:</span>
</div><div class="Paragraph"><span lang="x-acc">—Woʼor, chupam i ʼij-i, i Dios ca tijin chu ʼonquil pacha i tzij-le chi tzʼibtal can ujer. Woʼor, quiwil ʼut ʼo chic chi chiwach —xu bij i Jesus chique.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Conojel lic ʼutz xe chʼaw chirij i Jesus. Lic chom i u tzij xu bij; lic xqui bisoj rumal. Xqui bij chiquiwach:</span>
</div><div class="Paragraph"><span lang="x-acc">—Ire-le ¿xataba n-are ti u cʼojol i ma Jose? Are pues —xe cha.</span>
</div><div class="Paragraph"><span class="Verse_Number" lang="x-acc">23</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Katzij, yix qui bij na i tzij-i chwe, chi ʼax bital wi: “Ajcun, cha cunaj awib yet,” qui bij na chwe. Xak qui bij na iri chwe: “Niʼpa i ka tom chi a ʼanom chila pa tinimit Capernaum, cha ʼana ni waral chupam a tinimit yet,” qui bij na chwe. (Queje xu bij i Jesus ile chique.)</span>
</div><div class="Paragraph"><span class="Verse_Number" lang="x-acc">24</span><span lang="x-acc">Xak xu bij:</span>
</div><div class="Paragraph"><span lang="x-acc">—N-quin ʼan taj, man mi jun ajbil u tzij i Dios cocsax u ʼij pu tinimit ire. </span><span class="Verse_Number" lang="x-acc">25</span><span lang="x-acc">Quin cʼunsaj na pi cʼux wach xu ʼan i mam Elías, chi ajbil u tzij i Dios ujer. Che tak i ʼij-le, n-xpe ti jab oxib junab ruʼ nicʼaj; rumal-i xpe waʼjal chuwach i jyub taʼaj. Je qʼui ixokib malcanib pa jyub Israel, </span><span class="Verse_Number" lang="x-acc">26</span><span lang="x-acc">xui-ri i Dios n-xu tak ti mam chi qui toʼic ique; xa xu tak bi ruʼ jun ixok malcan chi n-aj Israel taj; i ixok-le aj Sarépta, chi re i jyub Sidon. </span><span class="Verse_Number" lang="x-acc">27</span><span lang="x-acc">Xak quin cʼunsaj pi cʼux wach xu ʼan i mam Eliséo ujer. Je qʼui je rach aj Israel chi ʼo itzel laj yobil lépra chique. Xui-ri, mi jun xe u cunaj chique, xui i ma Naaman chi aj Síria, xcunaxic; ire n-aj Israel taj. (Queje xu bij i Jesus ile chique.)</span>
</div><div class="Paragraph"><span class="Verse_Number" lang="x-acc">28</span><span lang="x-acc">Are xqui ta wach i xu bij, ʼis xpe coywal niʼpa je ʼo pa molbalʼib</span><span class="scrFootnoteMarker"><a href="#F71819020-5108-4a26-bdba-d8ec9c8a194b"></a></span><span class="Note_General_Paragraph" id="F71819020-5108-4A26-BDBA-D8EC9C8A194B" title="f"><span lang="x-acc">I aj Israel xpe coywal che, man xqui ta usucʼ wach xraj u bixquil i Jesus, chi xak ca ʼax i ʼutz re i Dios chique i ne te aj Israel.</span>
</span><span lang="x-acc">. </span><span class="Verse_Number" lang="x-acc">29</span><span lang="x-acc">Are ʼuri xe walijic y xquesaj pa tinimit. Xqui cʼam bi tzam jyub re i tinimit, xcaj ique quiqui cʼak li chuwi jyub, </span><span class="Verse_Number" lang="x-acc">30</span><span lang="x-acc">xui-ri i Jesus xa xicʼaw chiquixol y xu maj u be.</span>
</div></div><div class="scrSection"><div class="Section_Head"><span lang="x-acc">Wach u cunaxic jun achi ʼo itzel tew che</span>
</div><div class="Paragraph"><span class="Verse_Number" lang="x-acc">31</span><span lang="x-acc">Teʼuri xkaj bi i Jesus pa Capernaum, chi u cwenta i jyub Galiléa. Che i uxlambal ʼij, xe u tijoj i winak. </span><span class="Verse_Number" lang="x-acc">32</span><span lang="x-acc">Ique toʼ quiqui bisoj wach i cʼutunic cu ʼano, man i u tzij pacha u tzij jun ʼatol tzij.</span>
</div><div class="Paragraph"><span class="Verse_Number" lang="x-acc">33</span><span lang="x-acc">ʼO jun achi pa molbalʼib, ʼo itzel tew che. Ire xsiqʼuin chu bixquil:</span>
</div><div class="Paragraph"><span class="Verse_Number" lang="x-acc">34</span><span lang="x-acc">—Jesus aj Nazaret, ¿wuchac col a mina awib kuʼ yoj? ¿Mok xat cʼun na col a sachbej ka wach? Yin wetaʼam a wach: yet are i jun at petnak ruʼ i Dios; ¡lic ʼo re i Dios chawe! (Queje ile ca siqʼuin chu bixquil.)</span>
</div><div class="Paragraph"><span class="Verse_Number" lang="x-acc">35</span><span lang="x-acc">I Jesus xu ʼatij i itzel tew che, wach i xu bij.</span>
</div><div class="Paragraph"><span lang="x-acc">—¡Mat chʼawic! —xu bij—. ¡Chawoʼtaj can i achi-le! —xu bij che.</span>
</div><div class="Paragraph"><span lang="x-acc">Are ʼuri i itzel tew xu tzaksaj i achi pulew chiquiwach i winak. Teʼuri xel che, n-ta chic jun cʼax xu ʼan che i achi. </span><span class="Verse_Number" lang="x-acc">36</span><span lang="x-acc">Conojel i winak xe oc ʼil che y xe oc chu chʼobic chiquiwach:</span>
</div><div class="Paragraph"><span lang="x-acc">—¿Bi chi tzijol ile xu bij? —xe cha chiquiwach—. I achi-le, u tzij lic ʼo u choʼab; ʼo puʼab que u tak bi itzel tew, ¡y que ʼelic! —xqui bij.</span>
</div><div class="Paragraph"><span class="Verse_Number" lang="x-acc">37</span><span lang="x-acc">Teʼuri xpax u tzijol i Jesus ronojel i jyub re i Galiléa.</span>
</div></div><div class="scrSection"><div class="Section_Head"><span lang="x-acc">Wach i rutzirsaxic u chuch u jiʼ i ma Pédro</span>
</div><div class="Paragraph"><span class="Verse_Number" lang="x-acc">38</span><span lang="x-acc">I Jesus xel pa molbalʼib y xa ʼe chi rachoch i ma Simon. I u chuch u jiʼ i ma Simon lic iwab, nim i ʼaʼ ʼo chirij. Are xoc i Jesus pa ja, xqui tzʼonoj cuybal mac che chi crilo. </span><span class="Verse_Number" lang="x-acc">39</span><span lang="x-acc">Are ʼuri xa ʼe tacʼal ruʼ u chʼat y xu ʼatij i ʼaʼ. Juntir xpactaj i ʼaʼ chirij ixok. Are ʼuri ire xwalijic, y xoc chi qui tzukic.</span>
</div></div><div class="scrSection"><div class="Section_Head"><span lang="x-acc">I Jesus xe rutzirsaj i iwabib je qʼui</span>
</div><div class="Paragraph"><span class="Verse_Number" lang="x-acc">40</span><span lang="x-acc">Are kajnak chic i ʼij, i winak xqui ticba li u cʼamic iwabib ruʼ i Jesus</span><span class="scrFootnoteMarker"><a href="#F51f209ad-2c2e-41d4-a8e6-0318c7497f06"></a></span><span class="Note_General_Paragraph" id="F51F209AD-2C2E-41D4-A8E6-0318C7497F06" title="g"><span lang="x-acc">Queje ile xqui ʼano, xcoyʼej cʼa xkaj ni ʼij pa uxlambal ʼij, man we xe cunan pa ʼij, i qui ʼatbal tzij i aj Israel winak cu bij chi que macunic.</span>
</span><span lang="x-acc">. Xa bi chi yobil ʼo chique, ire ʼis xu ya u ʼab piquiwi chi qui jujunal, y xe utziric. </span><span class="Verse_Number" lang="x-acc">41</span><span lang="x-acc">Xak je qʼui i winak xelsax itzel tew chique. Are xe ʼelic, xe siqʼuinic: “¡Yet at u Cʼojol i Dios!” xe cha. Ire xe u ʼatij, y xu bij chique, “Mix chʼawic,” xu bij, man ique quetaʼam are ire i Tolque i aj Israel winak.</span>
</div></div><div class="scrSection"><div class="Section_Head"><span lang="x-acc">I Jesus xu bij u tzij i Dios pa tak molbalʼib</span>
</div><div class="Paragraph"><span class="Verse_Number" lang="x-acc">42</span><span lang="x-acc">Sakir chucab ʼij, i Jesus xel pa tinimit, xa ʼe che jun jyub tzʼinilic. I winak lic xqui tzucuj, y xqui riko pa ʼo wi. Cacaj ique ca canaj cuʼ, </span><span class="Verse_Number" lang="x-acc">43</span><span lang="x-acc">péro i Jesus xu bij chique:</span>
</div><div class="Paragraph"><span lang="x-acc">—Quin ʼe chic che juban tak tinimit; ʼo u chac xak quin bij chique ique wach i coquic pa cu ʼat wi tzij i Dios. Are i rumal-i xin u tak li Dios —xu bij chique.</span>
</div><div class="Paragraph"><span class="Verse_Number" lang="x-acc">44</span><span lang="x-acc">Teʼuri, xa ʼe chu bixquil u tzij i Dios chique i winak pa tak molbalʼib, ronojel i jyub que i aj Israel winak.</span>
</div></div><div class="scrSection"><div class="Section_Head"><span lang="x-acc">Wach i qui chapic uqʼuial car</span>
</div><div class="Paragraph"><span class="Chapter_Number" lang="x-acc">5</span><span class="Verse_Number" lang="x-acc">1</span><span lang="x-acc">I Jesus tacʼal chiya, Genesaret u bi. Lic je qʼui i winak xe uponic, lic quiqui tacpuj chic quib, man cacaj quiqui ta u tzij i Dios. </span><span class="Verse_Number" lang="x-acc">2</span><span lang="x-acc">I Jesus xril queb bárco, ʼo chu chiʼ i ya, pa xqui canaj wi can i aj chapol car. Ique que tijin chu chʼajic i cataraya. </span><span class="Verse_Number" lang="x-acc">3</span><span lang="x-acc">I Jesus xoc chupam jun bárco chi re i ma Simon. Teʼuri xu tzʼonoj pawor che i rajaw chi cocsax pan jubiʼ pa ya. Are ʼuri i Jesus xcubi chupam i bárco y xoc chu cʼutic chique i winak. </span><span class="Verse_Number" lang="x-acc">4</span><span lang="x-acc">Are xutzin u chʼaʼatic cuʼ i winak, xu bij che i ma Simon:</span>
</div><div class="Paragraph"><span lang="x-acc">—Cha binsaj bi a bárco pa cho, teʼuri cha cʼaka bi awataraya chila y ʼo ca riko —xu bij.</span>
</div><div class="Paragraph"><span class="Verse_Number" lang="x-acc">5</span><span lang="x-acc">I ma Simon xu bij che:</span>
</div><div class="Paragraph"><span lang="x-acc">—Nim laj winak, lic coj tijinic jun aʼab, péro n-ti xka riko. Xui-ri, we queje ca bij yet ile, quin ʼan na —xu bij.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Teʼuri xqui cʼak bi i cataraya. Lic qʼui i car xu jecʼ li ataraya; xu ticba u rakcrijic rumal. </span><span class="Verse_Number" lang="x-acc">7</span><span lang="x-acc">Xqui ʼan pan séña chique i cachiʼil ruʼ chic jun bárco, chi que ol qui to na ruʼ i cataraya. I juban xe cʼunic y xe qui to i cachiʼil; xnoj i queb bárco che i car, laj xe muktaj pa ya rumal. </span><span class="Verse_Number" lang="x-acc">8</span><span lang="x-acc">I ma Simon Pédro, are xril ile, xuqui chuwach i Jesus y xu bij che:</span>
</div><div class="Paragraph"><span lang="x-acc">—¡Chat el chinwach, Kajwal, man yin xa in ajmac laj achi! —xcha.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Queje xu bij i ma Simon ile, man lic xu xij rib. Xak niʼpa i je ʼo ruʼ ʼis xe oc ʼil rumal ni uqʼuial car xqui chapo. </span><span class="Verse_Number" lang="x-acc">10</span><span lang="x-acc">Xak i juban cachiʼil xqui xij quib, chi je are i ma Jacóbo i ma Wan, chi je u cʼojol i mam Zebedéo. I Jesus xu bij che i ma Simon:</span>
</div><div class="Paragraph"><span lang="x-acc">—Ma xij awib; woʼor quin ʼan chawe at aj tzucul-que i winak pacha ca ʼan chique i car —xu bij che.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Teʼuri xquesaj li qui bárco chu chiʼ i ya; ronojel ʼis xqui canaj canok y xe terej bi chirij.</span>
</div></div><div class="scrSection"><div class="Section_Head"><span lang="x-acc">Wach i rutzirsaxic i achi ʼo yobil lépra che</span>
</div><div class="Paragraph"><span class="Verse_Number" lang="x-acc">12</span><span lang="x-acc">Xoʼon panok, i Jesus, are ʼo che jun tinimit, xupon jun achi ruʼ, ʼo itzel laj yobil che, lépra ca bixic. Ire, are xril i Jesus, xuqui chuwach y xu kajsaj u jolom cʼa chuwach ulew; lic xu tzʼonoj utzil chomal che. Xu bij:</span>
</div><div class="Paragraph"><span lang="x-acc">—Nim laj winak, we ta cawaj, cat tiqui chi relsaxic itzel laj yobil ʼo chwe —coʼono.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Teʼuri i Jesus xu chap ruʼ u ʼab;</span>
</div><div class="Paragraph"><span lang="x-acc">—Cwaj —xu bij—. ¡Chat utzirok!</span>
</div><div class="Paragraph"><span lang="x-acc">Are xu bij ile che, juntir xchomar chic u chʼacul i achi. </span><span class="Verse_Number" lang="x-acc">14</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Mi jun ma lap che wach in ʼanom. Xui-ri, jat, ja cʼutu awib che i sacerdóte chi at utzirnak, cha sujuj a sipon chuwach i Dios, pacha u bim can i mam Moises. Queje cha ʼana ile, man caquetamaj conojel i winak chi at utzirnak chic, chʼam chic a chʼacul —xu bij che.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Teʼuri i Jesus, mas xpax u tzijol wach ca tijin chu ʼonquil. I winak lic quiqui tzucuj; je qʼui xe moltaj chu tayic u tzij; xak chu tzʼonoxic che, chi que utzirsaxic. </span><span class="Verse_Number" lang="x-acc">16</span><span lang="x-acc">Xui-ri, ire ʼolic ca ʼe pa tak jyub tzʼinilic chu tzʼonoxic che i Dios.</span>
</div></div><div class="scrSection"><div class="Section_Head"><span lang="x-acc">Wach i rutzirsaxic jun sic</span>
</div><div class="Paragraph"><span class="Verse_Number" lang="x-acc">17</span><span lang="x-acc">Xoʼon panok, i Jesus ca tijin chu cʼutic chique i winak. Xak chila je cul juban aj Fariséo, xak jujun chique i tijonel re i ujer ʼatbal tzij. Ique je petnak pa ronojel tak i aldéa re i jyub Galiléa, xak i re i jyub Judéa, xak ʼo jujun je petnak cʼa pa tinimit Jerusalen. I Jesus, lic ʼo u choʼab i Dios ruʼ, che i cutzirsaxic iwabib. </span><span class="Verse_Number" lang="x-acc">18</span><span lang="x-acc">Are ʼuri, xe upon juban achiab, cucʼam bi jun achi chuwa chʼat, lic siquirnak u chʼacul. Cacaj que oc bi pa ja, quiqui yabej-re chuwach i Jesus. </span><span class="Verse_Number" lang="x-acc">19</span><span lang="x-acc">N-xqui rik taj pa que oc wi, cumal i winak lic je qʼui. Rumal ʼuri, xe ʼel chuwi ja y xquesaj i xot. Teʼuri xqui kajsaj bi iwab chuwa chʼat cʼa paja. Lic chiquixol i winak xqui kajsaj wi, mer chuwach i Jesus xqui ya wi. </span><span class="Verse_Number" lang="x-acc">20</span><span lang="x-acc">I Jesus xrilo, chi i achiab-le lic qui cubam qui cʼux che. Rumal ʼuri, xu bij che i iwab:</span>
</div><div class="Paragraph"><span lang="x-acc">—Wacʼal, niʼpa i a mac ya cuytajnak chic —xu bij.</span>
</div><div class="Paragraph"><span class="Verse_Number" lang="x-acc">21</span><span lang="x-acc">Are ʼuri, i tijonel re i ujer ʼatbal tzij, xak i aj Fariséo xe oc chu chʼobic piqui cʼux: “¿Bi ruxic i achi-le? I tzij xu bij-le, cu kajsaj u ʼij i Dios ruʼ. Mi jun ʼo puʼab cu cuy i qui mac i winak; ¡xui i Dios!” xe cha.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Xui-ri, i Jesus retaʼam wach quiqui chʼobo. Rumal-i xu bij chique:</span>
</div><div class="Paragraph"><span lang="x-acc">—¿Wuchac qui chʼob ile pi cʼux? </span><span class="Verse_Number" lang="x-acc">23</span><span lang="x-acc">Ile n-cʼax tu bixquil chi “Ya xcuytaj a mac.” Are i cʼax u bixquil are iri: “Chat walijok, y chat binok,” are ile cʼax u ʼonquil che jun winak. </span><span class="Verse_Number" lang="x-acc">24</span><span lang="x-acc">Xui-ri yin chi in Achi aj Chicaj quin ʼalijinsaj na chiwe chi ʼo pinʼab quin cuy ni qui mac i winak waral chuwach i jyub taʼaj —xu bij chique.</span>
</div><div class="Paragraph"><span lang="x-acc">Teʼuri xu bij che i achi chi siquirnak:</span>
</div><div class="Paragraph"><span lang="x-acc">—Chatapeʼ, chat walijok, cha yaca bi a soc, y jat chi awachoch —xu bij.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Juntir xwalij i iwab chiquiwach i winak. Xu yac bi u soc chi cotzʼol te chuwach, y xa ʼe chi rachoch, ca tijin chu cojic u ʼij i Dios. </span><span class="Verse_Number" lang="x-acc">26</span><span lang="x-acc">Conojel lic xqui bisoj, y xe oc chu bixquil u ʼij i Dios. Lic je ocnak ʼil, xqui bij: “I kilom woʼor, lic jun milágro,” xe cha.</span>
</div></div><div class="scrSection"><div class="Section_Head"><span lang="x-acc">I sicʼbal re i ma Lewi</span>
</div><div class="Paragraph"><span class="Verse_Number" lang="x-acc">27</span><span lang="x-acc">Are xu ʼan ile, i Jesus xa ʼec. Are ca tijin chi be, xril jun aj tzʼonol alcawal cul pu qʼuijibal. I achi-le, ma Lewi u bi. I Jesus xu bij che:</span>
</div><div class="Paragraph"><span lang="x-acc">—Chat terej chwij —coʼono.</span>
</div><div class="Paragraph"><span class="Verse_Number" lang="x-acc">28</span><span lang="x-acc">I ma Lewi juntir xwalijic, ʼis xu canaj can ubitak-re, y xterej chirij.</span>
</div><div class="Paragraph"><span class="Verse_Number" lang="x-acc">29</span><span lang="x-acc">Xoʼon panok i ma Lewi xu ʼan jun nim laj cenar che rachoch, cojbal u ʼij i Jesus. Je qʼui i aj tzʼonol alcawal je ʼo cuʼ chi mexa, xak je ʼo chic juban winak cuʼ. </span><span class="Verse_Number" lang="x-acc">30</span><span lang="x-acc">I aj Fariséo chila, je cachiʼilam i qui tijonel, chi je ajʼatzil re i ujer ʼatbal tzij. Ique xe oc chi qui chʼachʼaxic u tijoxelab i Jesus. Y xqui bij:</span>
</div><div class="Paragraph"><span lang="x-acc">—¿Wuchac queje qui ʼan yix ile? Xa qui tij i wa y qui tuʼ i yaʼ cuʼ i aj tzʼonol alcawal, xak i juban ne te ʼutz laj tak winak —xe cha chique.</span>
</div><div class="Paragraph"><span class="Verse_Number" lang="x-acc">31</span><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—Quin ʼan iri, man are i je iwab craj jun ajcun chique; i ʼutz qui wach, n-tu chac jun ajcun chique. </span><span class="Verse_Number" lang="x-acc">32</span><span lang="x-acc">Yin in cʼun-nak chi qui siqʼuixic i je ajmaquib, man quiqui rik ni u jalwachixic i qui cʼaslemal. Niʼpa i je ʼutz, n-tu chac quin ʼat in pen cuʼ —xu bij chique.</span>
</div></div><div class="scrSection"><div class="Section_Head"><span lang="x-acc">I costúmbre re ujer n-cumaj taj cocsax ruʼ i cʼutunic cʼacʼ</span>
</div><div class="Paragraph"><span class="Verse_Number" lang="x-acc">33</span><span lang="x-acc">Teʼuri ique xe oc chu tzʼonoxic che i Jesus:</span>
</div><div class="Paragraph"><span lang="x-acc">—¿Wuchac i a tijoxelab yet n-cacoʼtaj ta jun ʼij queb ʼij i qui waʼim chuwach i Dios, pacha caka ʼan yoj? —xqui bij—. I u tijoxelab i ma Wan quiqui ʼano; xak queje caka ʼan yoj oj aj Fariséo. Xui-ri, i awe yet n-quiqui ʼan taj; ʼij ʼij que waʼic y que tuʼunic —xqui bij che.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—I winak, we que ʼe pa nimaʼij re jun achi ya ca cʼuliʼic, ¿xataba yix qui ʼan chique we n-quiqui tij ti wa ruʼ? Quiqui tijo pues. </span><span class="Verse_Number" lang="x-acc">35</span><span lang="x-acc">Xui-ri, we xu rik i ʼij chi ʼelsam chic i achi chiquixol, teʼuri quiqui mayij i waʼim</span><span class="scrFootnoteMarker"><a href="#F46d6b822-a089-4232-ab6c-397c39fd85a0"></a></span><span class="Note_General_Paragraph" id="F46D6B822-A089-4232-AB6C-397C39FD85A0" title="h"><span lang="x-acc">I usucʼ i tzij-le are iri: I Jesus, pacha i achi-le, ca ʼelsax na chiquixol; xui-ri, tzʼakat ʼo cuʼ, n-tu chac quiqui ʼan i ayun.</span>
</span><span lang="x-acc">. Queje i tijojbal tzij ile xu bij i Jesus chique. </span><span class="Verse_Number" lang="x-acc">36</span><span lang="x-acc">Xak ʼo jun chic tijojbal tzij xu bij chique; are iri:</span>
</div><div class="Paragraph"><span lang="x-acc">—Jun, we craj cu cʼojoj jun u ʼuʼ ʼel chic, n-cu cʼatzij ti chʼakap che u ʼuʼ cʼacʼ, cu cʼoj-bej re u ʼuʼ ʼel. Mi jun ca ʼanaw ile. We ta queje cu ʼan ile, cu ʼan mal che u ʼuʼ cʼacʼ; xak queje i chʼakap cʼacʼ, n-ʼus ta cu ʼan che u ʼuʼ ʼel. (Queje xu bij i Jesus ile chique, cʼutbal-re chique chi i costúmbre re ujer, n-cu chʼij taj coc ruʼ i cʼutunic cʼacʼ.)</span>
</div><div class="Paragraph"><span class="Verse_Number" lang="x-acc">37</span><span lang="x-acc">—Xak queje ile, mi jun cu coj víno cʼacʼ chupam i ʼel tak surum. N-quiqui ʼan taj man i víno cʼacʼ xa cu rakchʼij i surum. Queʼelok, coʼon mal i surum, xak ca sach i víno. </span><span class="Verse_Number" lang="x-acc">38</span><span lang="x-acc">Rumal-i ʼo u chac qui cʼol i víno cʼacʼ chupam i surum cʼacʼ. Queje ile, ca totaj ni víno, xak i surum. Queje ile xu bij i Jesus chique. Xak xu bij:</span>
</div><div class="Paragraph"><span class="Verse_Number" lang="x-acc">39</span><span lang="x-acc">Jun, we ʼax cu tuʼ wi i ujer víno, n-craj ta tan cu tuʼ i cʼacʼ. Cu chʼob ire, “Mas ʼutz i ujer víno,” cu bij ire. (Queje i tijojbal tzij ile xu bij i Jesus chique, cʼutbal-re chique chi cʼax u jalwachixic qui costúmbre re ujer.)</span>
</div></div><div class="scrSection"><div class="Section_Head"><span lang="x-acc">I Jesus rajaw i uxlambal ʼij</span>
</div><div class="Paragraph"><span class="Chapter_Number" lang="x-acc">6</span><span class="Verse_Number" lang="x-acc">1</span><span lang="x-acc">Xoʼon panok, chupam jun uxlambal ʼij, i Jesus ca bin cuʼ u tijoxelab chupam juban ticon. I u tijoxelab xe oc chu chʼupic u wach i trígo, y xqui bar piqui ʼab ca quesbej re u solot; teʼuri xqui tijo. </span><span class="Verse_Number" lang="x-acc">2</span><span lang="x-acc">Are ʼuri ʼo jujun chique aj Fariséo xqui bij che i Jesus:</span>
</div><div class="Paragraph"><span lang="x-acc">—¿Wuchac qui ʼan yix i chac-le? N-ʼus taj quix chacun pa uxlambal ʼij, cu bij i ʼatbal tzij tzʼibtal can rumal i mam Moises —xe cha.</span>
</div><div class="Paragraph"><span class="Verse_Number" lang="x-acc">3</span><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—¿Xataba n-iwetaʼam ti yix wach xu ʼan i mam David ujer are xqui tij numic cuʼ i rachiʼil? </span><span class="Verse_Number" lang="x-acc">4</span><span lang="x-acc">Xoc ire pa rachoch i Dios, y xu chap i caxlanwa chi sujtal can chuwach i Dios. Teʼuri, xu tijo, xak xu ya chique i rachiʼil. Queje xu ʼan ire ile, tupu n-ta re che. Man cu bij i ujer ʼatbal tzij chi xui i sacerdóte que tijaw i caxlanwa-le</span><span class="scrFootnoteMarker"><a href="#F7cf7ecb3-c869-4cbb-81ef-067c87060878"></a></span><span class="Note_General_Paragraph" id="F7CF7ECB3-C869-4CBB-81EF-067C87060878" title="i"><span lang="x-acc">Queje xu bij i Jesus ile chique, man ique lic xqui coj u ʼij i ujer mam David, y xak ire xu kel i ujer ʼatbal tzij are ʼo numic che. Ile n-mac taj chuwach i Dios.</span>
</span><span lang="x-acc">. (Queje ile xu bij i Jesus chique).</span>
</div><div class="Paragraph"><span class="Verse_Number" lang="x-acc">5</span><span lang="x-acc">Xak xu bij:</span>
</div><div class="Paragraph"><span lang="x-acc">—Yin chi in Achi aj Chicaj xak quin rajawij puwi i uxlambal ʼij —xu bij chique.</span>
</div></div><div class="scrSection"><div class="Section_Head"><span lang="x-acc">I rutzirsaxic i achi chakijnak u ʼab</span>
</div><div class="Paragraph"><span class="Verse_Number" lang="x-acc">6</span><span lang="x-acc">Xu rik chic jun uxlambal ʼij, i Jesus xoc pa molbalʼib y xoc chic chu cʼutic chique i winak. Chila ʼo wi jun achi siquirnak u ʼab wikabim, chakijnak chic. </span><span class="Verse_Number" lang="x-acc">7</span><span lang="x-acc">Xak chila je ʼo wi jujun tijonel re i ʼatbal tzij, xak jujun aj Fariséo winak. Ique que tijin chu takexic i Jesus, we crutzirsaj i achi-le pa uxlambal ʼij. Cacaj ique quiqui tzucuj u mac. </span><span class="Verse_Number" lang="x-acc">8</span><span lang="x-acc">Ire retaʼam wach quiqui chʼob piqui cʼux; xu bij che i achi chi chakijnak u ʼab:</span>
</div><div class="Paragraph"><span lang="x-acc">—Chat walijok, y chat tacʼal chakawach —xu bij che.</span>
</div><div class="Paragraph"><span lang="x-acc">Are ʼuri i achi xwalijic y xtaqʼuiʼic. </span><span class="Verse_Number" lang="x-acc">9</span><span lang="x-acc">Teʼuri i Jesus xu bij chic chique i que tzucuw u mac:</span>
</div><div class="Paragraph"><span lang="x-acc">—ʼO jun tzij cwaj quin tzʼonoj chiwe. I ujer ʼatbal tzij, ¿wach cu bij chake, qui bij yix? Chupam i uxlambal ʼij, ¿ʼutz nawi we caka ʼan jun utzil chomal, o xa caka ʼan i n-ʼus taj? ¿ʼUtz caka to jun chi ya ca camic? ¿O xa caka ya che chi ca camic? (Queje ile xu bij i Jesus chique.)</span>
</div><div class="Paragraph"><span class="Verse_Number" lang="x-acc">10</span><span lang="x-acc">Cʼula xe u takej, teʼuri xu bij che i achi:</span>
</div><div class="Paragraph"><span lang="x-acc">—Cha sucʼba i a ʼab —coʼono.</span>
</div><div class="Paragraph"><span lang="x-acc">I achi xu sucʼba u ʼab, y xutziric. </span><span class="Verse_Number" lang="x-acc">11</span><span lang="x-acc">Xui-ri, i juban lic xpe coywal; xe oc chu chʼobic chiquiwach, “¿Wach caka ʼan che i achi-le?” xe cha.</span>
</div></div><div class="scrSection"><div class="Section_Head"><span lang="x-acc">Wach u chayic i cablajuj tijoxelab</span>
</div><div class="Paragraph"><span class="Verse_Number" lang="x-acc">12</span><span lang="x-acc">Che tak i ʼij-le, i Jesus xel bi che jun jyub chu tzʼonoxic che i Dios. Xu chʼij jun aʼab ca tijin chu tzʼonoxic che. </span><span class="Verse_Number" lang="x-acc">13</span><span lang="x-acc">Are xpe u sakiric, xe u siqʼuij u tijoxelab ruʼ. Teʼuri xe u cha cablajuj chiquixol, chi xu ya can piqui bi, je apostelab. (Queʼel pa ka chʼawbal, je u takon.) </span><span class="Verse_Number" lang="x-acc">14</span><span lang="x-acc">Are i qui bi i cablajuj-le are iri: jun, ma Simon, chi xak ma Pédro ca bix che rumal i Jesus. Xak ʼo i ma Andres, chi ratz u chaʼ i ma Pédro. Xak je ʼo i ma Jacóbo, i ma Wan, i ma Felípe, i ma Bartolome. </span><span class="Verse_Number" lang="x-acc">15</span><span lang="x-acc">Xak je ʼo i ma Matéo, i ma Tomas; xak i ma Jacóbo chi u cʼojol i ma Alféo; xak ʼo chic jun ma Simon, chi re i partído cananísta. </span><span class="Verse_Number" lang="x-acc">16</span><span lang="x-acc">Xak ʼo i ma Júdas chi catz qui chaʼ quib ruʼ i ma Jacóbo. Xak ʼo i ma Júdas Iscarióte chi xoʼon panok xu cʼayij i Jesus. (Ile je are i cablajuj apostelab je chatal rumal i Jesus.)</span>
</div></div><div class="scrSection"><div class="Section_Head"><span lang="x-acc">I Jesus xe u nawsaj je uqʼuial winak</span>
</div><div class="Paragraph"><span class="Verse_Number" lang="x-acc">17</span><span lang="x-acc">Teʼuri i Jesus xe kaj li tzam jyub cuʼ u tijoxelab, y xe qʼuiji che jun uwataʼaj. Je qʼui chic i u tijoxelab xe moltaj cuʼ, xak je qʼui i winak xe cʼun cuʼ, chi je aj ronojel i jyub Judéa, xak xe cʼun i je aj pa tinimit Jerusalen, xak xe cʼun i je aj pa queb tinimit, Tíro y Sidon chi ʼo pa cósta. Naj je petnak wi. Ique je upon-nak chu tayic u tzij i Jesus, xak chu cunaxic i cʼax ʼo chique. </span><span class="Verse_Number" lang="x-acc">18</span><span lang="x-acc">Xak niʼpa i ʼo itzel tew chique, xak xe utzirsax na. </span><span class="Verse_Number" lang="x-acc">19</span><span lang="x-acc">Conojel i winak cacaj quiqui yin pan i Jesus, man i choʼab ʼo ruʼ ire que u cunaj iwabib.</span>
</div></div><div class="scrSection"><div class="Section_Head"><span lang="x-acc">Pachin ca pe ni ʼutz piquiwi, xak pachin ca pe ni cʼax piquiwi</span>
</div><div class="Paragraph"><span class="Verse_Number" lang="x-acc">20</span><span lang="x-acc">Are ʼuri i Jesus xe u takej i u tijoxelab. Xu bij chique:</span>
</div><div class="Paragraph"><span lang="x-acc">—ʼUtz iwe yix, ix nibaʼ, man ix ʼo chic puʼab i Dios; ire cu ʼat tzij piwi.</span>
</div><div class="Paragraph"><span class="Verse_Number" lang="x-acc">21</span><span lang="x-acc">ʼUtz iwe yix, chi woʼor quix numic, man quix nojsax na.</span>
</div><div class="Paragraph"><span lang="x-acc">ʼUtz iwe yix chi woʼor quix oʼic, man quix tzen na.</span>
</div><div class="Paragraph"><span class="Verse_Number" lang="x-acc">22</span><span lang="x-acc">ʼUtz iwe yix we i winak tzel quix quilo xa wumal yin chi in Achi aj Chicaj, xak we quix quesaj chiquixol, xak we quix qui yoʼya, xak we tzel quiqui ta i bi yix, xa wumal yin. </span><span class="Verse_Number" lang="x-acc">23</span><span lang="x-acc">Chix quicot ʼuri, ¡chix sacʼlin chicaj! man yix qui chʼac ni nim laj i sipon chila chicaj. Mi bisoj we queje quiqui ʼan ique ile chiwe, man xak queje xqui ʼan i catit qui mam chique i je ajbil u tzij i Dios ujer.</span>
</div><div class="Paragraph"><span class="Verse_Number" lang="x-acc">24</span><span lang="x-acc">Xui-ri, ¡toʼ i wach yix ix beyomab! quix tijin ruʼ i ʼutz chuwach i jyub taʼaj, xui-ri, ya ca qʼuisic.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Toʼ i wach yix chi woʼor ix nojnak, man coʼon panok qui tij numic.</span>
</div><div class="Paragraph"><span lang="x-acc">Toʼ i wach yix chi quix tzen woʼor man coʼon panok quix oʼ na rumal i bis.</span>
</div><div class="Paragraph"><span class="Verse_Number" lang="x-acc">26</span><span lang="x-acc">Toʼ i wach yix we conojel i winak quiqui bij ix ʼutz laj winak. Xak queje xqui bij i catit qui mam chique i je aj tʼoronel ujer (ique chi toʼ xqui ʼan che quib pacha je ajbil u tzij i Dios).</span>
</div><div class="Paragraph"><span lang="x-acc">(Queje ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">ʼO u chac cʼax que ka na i aj chʼoʼoj chikij</span>
</div><div class="Paragraph"><span class="Verse_Number" lang="x-acc">27</span><span lang="x-acc">I Jesus xak xu bij chique:</span>
</div><div class="Paragraph"><span lang="x-acc">—Yix chi quix tijin chu tayic in tzij, cwaj quin bij iri chiwe: Cʼax che i na i aj chʼoʼoj chiwij; chi ʼana i ʼutz chique i tzel quix quilo. </span><span class="Verse_Number" lang="x-acc">28</span><span lang="x-acc">Chi tzʼonoj i ʼutz re i Dios piquiwi i que tzʼonow i cʼax piwi yix. Chi tzʼonoj che i Dios piquiwi i quix qui yoʼya. </span><span class="Verse_Number" lang="x-acc">29</span><span lang="x-acc">We ʼo jun cat u chʼay che juperaj a palaj, cha sujuj i juperaj chic che. We ʼo jun cu maj a chaquet, xak cha ya che we cresaj bi a camix. </span><span class="Verse_Number" lang="x-acc">30</span><span lang="x-acc">We ʼo jun cu tzʼonoj chawe wach i rajwaxic che, cha ya che; xak we ʼo jun cu maj ubitak awe, ma tzʼonoj chic che. </span><span class="Verse_Number" lang="x-acc">31</span><span lang="x-acc">Pacha i cawaj yet chi quiqui ʼan i winak chawe, xak queje cha ʼana yet chique.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Yix, we xui cʼax que i na ique chi xak cʼax quix qui naʼo, mi chʼob ʼuri we ix ʼutz chuwach i Dios rumal. Xak i ajmaquib queje quiqui ʼan ile. </span><span class="Verse_Number" lang="x-acc">33</span><span lang="x-acc">Xak, we xui qui ʼan i ʼutz chique i que ʼanaw i ʼutz chiwe yix, mi chʼob ʼuri we ix ʼutz chuwach i Dios rumal. Xak i ajmaquib queje quiqui ʼan ile. </span><span class="Verse_Number" lang="x-acc">34</span><span lang="x-acc">Xak we ʼo i qui ya pa chaʼim xa rumal ca jach na chic chiwe, mi chʼob yix ʼuri quix ʼel ʼutz chuwach i Dios rumal. Xak queje i ajmaquib que chiʼman chiquiwach je ajmaquib, man quetaʼam ca jach na chic chique. </span><span class="Verse_Number" lang="x-acc">35</span><span lang="x-acc">Xui-ri yix, cʼax che i na i je aj chʼoʼoj chiwij; chi ʼana i ʼutz chique; xak we ʼo qui ya pa chaʼim, miwoyʼej u qʼuexel. We qui ʼan niʼpa tak ile, nim i sipon qui rik na ʼuri, xak quix ʼelok ix racʼal i Dios chi ʼAtz u ʼIj. Lic ix racʼal ni ire, man xak queje cu ʼan ire, aj ʼanol ʼutz chique i je mal, xak chique i n-quiqui tioxij ta che. </span><span class="Verse_Number" lang="x-acc">36</span><span lang="x-acc">Chi ʼana che iwib ʼo i cʼaxnabal i cʼux, xak jun ruʼ i Ta chicaj chi xak ʼo i cʼaxnabal u cʼux.</span>
</div></div><div class="scrSection"><div class="Section_Head"><span lang="x-acc">Ma ʼat tzij chirij jun chic, wach u ʼanom</span>
</div><div class="Paragraph"><span class="Verse_Number" lang="x-acc">37</span><span lang="x-acc">Mi ʼat tzij piquiwi iwachiʼil, wach qui ʼanom, man xak n-cu ʼat ti tzij i Dios piwi yix; xak mi coj qui mac iwachiʼil, man n-cocsax ta i mac yix rumal i Dios. We ʼo i qui ʼanom qui mac chiwe, chi cuyu, man xak ca cuytaj na i mac yix. </span><span class="Verse_Number" lang="x-acc">38</span><span lang="x-acc">Che i to niʼpa i ʼo rajwaxic chique, man i Dios xak cu ya na chiwe yix wach i rajwaxic chiwe. Ire qʼui cu ya na chiwe we qʼui i yom yix; lic cu nojsaj i coxtal yix, lic cu chʼaychʼa, xak cu laʼpuj, y mas cu ya puwi, tzubub cu ʼan che. (Queje ile xu bij i Jesus chique.)</span>
</div><div class="Paragraph"><span class="Verse_Number" lang="x-acc">39</span><span lang="x-acc">Teʼuri xu bij chic jun tijojbal tzij chique. Xu bij:</span>
</div><div class="Paragraph"><span lang="x-acc">—¿ʼO tak wa jun mawach cu binsaj rach mawach? N-taj; we queje ile quiqui ʼano, che queb que tzak bi pa jul. </span><span class="Verse_Number" lang="x-acc">40</span><span lang="x-acc">Jun, we are u tijoxel jun chic, n-nim ti u ʼij ire chuwach u tijonel. Xui-ri, i tijoxel, we xutzin u nawsaxic rib che, queʼel na ʼuri pacha u tijonel.</span>
</div><div class="Paragraph"><span class="Verse_Number" lang="x-acc">41</span><span lang="x-acc">Ma takej jun ral tzʼil ʼo chupam u baʼwach awachiʼil, y awe yet n-ca na taj ʼo jun nim laj ʼet chupam. </span><span class="Verse_Number" lang="x-acc">42</span><span lang="x-acc">Y yet, we n-ca coj ti retalil che i ʼet ʼo pa baʼwach, ¿wuchac ʼuri ca bij che awachiʼil: “Cuyu in mac, wachalal, cha ya a baʼwach chwe, cwesaj i tzʼil ʼo chupam” cat cha? Yet ¡n-katzij ti ca ʼano! Nabe chawesaj ni ʼet ʼo pa baʼwach yet, teʼuri cat tzun na chi relsaxic i tzʼil ʼo chupam u baʼwach awachiʼil.</span>
</div></div><div class="scrSection"><div class="Section_Head"><span lang="x-acc">Jun cheʼ, ca ʼalijin che u wach we ʼutz laj cheʼ</span>
</div><div class="Paragraph"><span class="Verse_Number" lang="x-acc">43</span><span lang="x-acc">Jun ʼutz laj cheʼ n-tu wach cu yaʼo chi n-ʼus taj; xak i n-ʼus ta laj cheʼ, n-tu wach ʼutz cu yaʼo. </span><span class="Verse_Number" lang="x-acc">44</span><span lang="x-acc">ʼIs ca ʼalijin che u wach, we ʼutz laj cheʼ o we n-ʼus taj. Xak queje jun qʼuix: are cu ya u wach, n-cu wachij ti inum</span><span class="scrFootnoteMarker"><a href="#Fd635c29d-49f7-48b4-aafc-398eaa5b06a6"></a></span><span class="Note_General_Paragraph" id="FD635C29D-49F7-48B4-AAFC-398EAA5B06A6" title="j"><span lang="x-acc">I mer tzij xu bij are i echaʼ “hígo” u bi; xak i echaʼ “úva” u bi.</span>
</span><span lang="x-acc">; xak queje jun qʼuix rixcʼak sacʼ, n-cu wachij ti tapal</span><span class="Emphasis" lang="x-acc">6.44</span><span lang="x-acc">. </span><span class="Verse_Number" lang="x-acc">45</span><span lang="x-acc">Jun achi we ʼutz, ʼutz i cu bij, man xui i ʼutz ʼo pu cʼux. Xak queje jun achi we n-ʼus taj, xui i n-ʼus taj cu bij, man n-ʼus ti ʼo pu cʼux. Queje ile queʼelok man ruʼ i ka chiʼ caka bij wach i ʼo pa ka cʼux.</span>
</div></div><div class="scrSection"><div class="Section_Head"><span lang="x-acc">I tijojbal tzij re i queb cubibal ja</span>
</div><div class="Paragraph"><span class="Verse_Number" lang="x-acc">46</span><span lang="x-acc">Yix ¿wuchac qui bij chwe, “Lic at Kajwal,” quix cha, xui-ri n-qui coj taj wach quin bij chiwe? </span><span class="Verse_Number" lang="x-acc">47</span><span lang="x-acc">Jun, we ca cʼun wuʼ y cu coj retalil che in tzij, xak cu ʼan pacha i quin bij, yin quin bij na chiwe wach ca majaw ire. </span><span class="Verse_Number" lang="x-acc">48</span><span lang="x-acc">Ire queje pacha jun aj ʼanol ja chi ʼutz laj cubibal xu coj che i rachoch. Nabe, naj xu wor u pam ulew cʼa xe u rika ni abaj; teʼuri xu coj i cubibal ja puwi abaj. Xoʼon panok, xnimar i ya, y xu ya li u choʼab che i ja. Xui-ri, i ya n-xtiqui ta chu bokic i ja man cul puwi abaj. </span><span class="Verse_Number" lang="x-acc">49</span><span lang="x-acc">Xui-ri, jun, we u tom in tzij, péro n-xcojon ta che, ire pacha jun aj ʼanol ja chi n-xu coj ti u cubibal i rachoch. Ire toʼ xu cuba i rachoch chuwach ulew, n-tu cubibal xu yijba. Xoʼon panok, are xnimar i ya, xu ya li u choʼab che i ja; are ʼuri xtzak i ja pulew, y xsach u wach. (Queje i tijojbal tzij ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">Wach i rutzirsaxic i u mocom jun capitan n-aj Israel taj</span>
</div><div class="Paragraph"><span class="Chapter_Number" lang="x-acc">7</span><span class="Verse_Number" lang="x-acc">1</span><span lang="x-acc">I Jesus, are xutzin u chʼaʼatic cuʼ i winak, xoc pa tinimit Capernaum. </span><span class="Verse_Number" lang="x-acc">2</span><span lang="x-acc">Chila ʼo wi jun capitan aj Róma winak, chi ʼo jun u mocom ruʼ ja lic cʼax cu naʼo. I u mocom-le, lic iwab, ya ca camic. </span><span class="Verse_Number" lang="x-acc">3</span><span lang="x-acc">I capitan, are xu ta u tzijol i Jesus, xe u tak bi jujun nimak tak mamʼib ruʼ, chi je aj Israel winak. (I capitan, n-aj Israel taj.) Xe u tak bi chu tzʼonoxic chi ca ʼe ruʼ ja, ca ʼe cunax i u mocom. </span><span class="Verse_Number" lang="x-acc">4</span><span lang="x-acc">Ique, are xe upon ruʼ i Jesus, xe tejeb ruʼ, y ronojel qui cʼux xqui bij che:</span>
</div><div class="Paragraph"><span lang="x-acc">—I capitan-i lic ca majawic que a to na. </span><span class="Verse_Number" lang="x-acc">5</span><span lang="x-acc">Ire lic coj raj yoj chi oj aj Israel, xak xu yijba jun ja re i molbal kib —xqui bij.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Teʼuri i Jesus xa ʼe cuʼ. Are ya que upon ruʼ ja, xqui cʼulaj juban chic achiab chi quetaʼam u wach i capitan; ique je taktal li rumal ire. Xol qui bij u tzij i capitan che i Jesus. Queje iri u bim lok:</span>
</div><div class="Paragraph"><span lang="x-acc">—Nim laj winak, cha cuyu in mac; n-tu chac cat cʼun cʼa ruʼ ja. N-ca majaw ta chwe we cat oc chi wachoch, man n-nim ti in ʼij chawach yet. </span><span class="Verse_Number" lang="x-acc">7</span><span lang="x-acc">Rumal-i, n-tu cowil in cʼux quin upon chawach. Xui-ri, we ca bij li yet, cutzir ni in mocom. </span><span class="Verse_Number" lang="x-acc">8</span><span lang="x-acc">Wetaʼam ile, man xak yin in ʼo piquiʼab i je wajʼatzil, xak je ʼo juban soldádo pinʼab yin, y we quin bij che jun “¡Jat!”, ca ʼec; y we quin bij che i jun chic, “¡Saʼaj!”, ca petic. We xak quin tak bi jun wajchac, ire cu ʼan na wach i quin bij che. (Queje xqui bij ique ile che i Jesus, chi u bim li capitan.)</span>
</div><div class="Paragraph"><span class="Verse_Number" lang="x-acc">9</span><span lang="x-acc">I Jesus, are xu ta wach u bim li capitan, lic xu bisoj. Xe u tzu i winak chi je teren chirij, y xu bij chique:</span>
</div><div class="Paragraph"><span lang="x-acc">—Mi tene jun chique i aj Israel winak cul u cʼux chwe pacha u ʼanom i achi-le —xu bij.</span>
</div><div class="Paragraph"><span class="Verse_Number" lang="x-acc">10</span><span lang="x-acc">I ramig i capitan chi je u takom lok, xe tzalij chic ruʼ ja. Are xe uponic, xquil i achi utzirnak chic.</span>
</div></div><div class="scrSection"><div class="Section_Head"><span lang="x-acc">Wach u cʼunsaxic sak chuwach i ralab i ixok malcan</span>
</div><div class="Paragraph"><span class="Verse_Number" lang="x-acc">11</span><span lang="x-acc">Xoʼon chupanok, i Jesus xa ʼe che jun tinimit, Nain u bi, cucʼam quib cuʼ u tijoxelab, xak cuʼ uqʼuial winak. </span><span class="Verse_Number" lang="x-acc">12</span><span lang="x-acc">Are ya cuponic xe u cʼulaj juban winak cucʼam jun camnak, ʼenam-que chu mukic. I camnak-i, jun ala, xa jun chirij u chuch, chi ixok malcan. Je qʼui i winak aj tinimit que tijin qui ʼenam ruʼ u chuch chu mukic. </span><span class="Verse_Number" lang="x-acc">13</span><span lang="x-acc">I Kajwal Jesus, are xril i ixok, cʼax xu na u cʼux che.</span>
</div><div class="Paragraph"><span lang="x-acc">—Mat oʼic —coʼon che.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Are ʼuri xtejeb pan cuʼ, y xu yin i tzʼalam pa cotzʼol wi i camnak. I je ucʼawnak xe taqʼuiʼic. I Jesus xu bij che i camnak:</span>
</div><div class="Paragraph"><span lang="x-acc">—Ala, ¡Chat walijok! —coʼon che.</span>
</div><div class="Paragraph"><span class="Verse_Number" lang="x-acc">15</span><span lang="x-acc">I camnak juntir xcubi ʼanok, y xoc chi lapanic cuʼ. Teʼuri i Jesus xu jach bi che u chuch. </span><span class="Verse_Number" lang="x-acc">16</span><span lang="x-acc">I winak, are xquil ile, ʼis xe oc ʼil che. Xqui jek u cojic u ʼij i Dios:</span>
</div><div class="Paragraph"><span lang="x-acc">—Jun nim laj ajbil u tzij Dios cʼun-nak kuʼ yoj —xqui bij—. I Dios xoj ol u tobej yoj oj u winak ire —xe cha.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Lic xel u tzijol i Jesus, wach ca tijin chu ʼonquil pa ronojel i jyub que i aj Israel winak, xak i chirij chuwach.</span>
</div></div><div class="scrSection"><div class="Section_Head"><span lang="x-acc">Wach xu bij i Jesus chique u tijoxelab i ma Wan</span>
</div><div class="Paragraph"><span class="Verse_Number" lang="x-acc">18</span><span lang="x-acc">I ma Wan aj kajsanel ya, i u tijoxelab ire qui bim che wach tak cu ʼan i Jesus. Rumal-i, xe u siqʼuij queb chique, </span><span class="Verse_Number" lang="x-acc">19</span><span lang="x-acc">xe u tak bi ruʼ i Jesus. Xu bij chique: “Jix ruʼ i Jesus y chi tzʼonoj che we are ire i Tolke chi koyʼem. Mokxa n-are taj, mok cʼa ca koyʼej jun chic,” xu bij. </span><span class="Verse_Number" lang="x-acc">20</span><span lang="x-acc">I u takon i ma Wan, are xe uponic, xe tejeb ruʼ i Jesus y xqui bij che:</span>
</div><div class="Paragraph"><span lang="x-acc">—I ma Wan aj kajsanel ya, xoj u tak lok col ka tzʼonoj jun tzij chawe. ¿Mok yet i Tolke chi u bim i Dios ca cʼunic? ¿O xa cakoyʼej chic jun chic? —xqui bij che.</span>
</div><div class="Paragraph"><span class="Verse_Number" lang="x-acc">21</span><span lang="x-acc">Che i ʼij-le chi xe upon i u takon i ma Wan, i Jesus xe u cunaj uqʼuial iwabib. Niʼpa i cʼax ʼo chique, niʼpa i yobil ʼo chique, niʼpa itzel tew, ʼis xresaj chique. Xak je qʼui i mawach xe u tzunsaj. </span><span class="Verse_Number" lang="x-acc">22</span><span lang="x-acc">Rumal-i, i Jesus xu bij chique u takon i ma Wan:</span>
</div><div class="Paragraph"><span lang="x-acc">—Jix ruʼ i ma Wan y chi bij che wach iwilom, xak wach i tom, chi quin tijin yin chu ʼanic. Chi bij che chi wumal yin, i mawach ya xe tzunic; xak i je sic, xe binic; xak i iwabib chi ʼo itzel cʼax “lepra” chique, xe utziric; xak i je tac, xe tanic; xak i camnak xe walijic; xak i nibaʼib qui tom i ʼutz laj tzij re i quelbal pa cʼax. (Are ile quin tijin chu ʼonquil.) </span><span class="Verse_Number" lang="x-acc">23</span><span lang="x-acc">Xak chi bij che, chi ʼutz que ique niʼpa n-quiqui sach ti u cubibal qui cʼux chwe —xu bij i Jesus chique u tijoxelab i ma Wan.</span>
</div></div><div class="scrSection"><div class="Section_Head"><span lang="x-acc">I Jesus xu bij chique i winak wach u patan i ma Wan</span>
</div><div class="Paragraph"><span class="Verse_Number" lang="x-acc">24</span><span lang="x-acc">Are xe ʼe ique chi je u takom li ma Wan, i Jesus xu jek u bixquil chique i winak wach u ʼanom i ma Wan.</span>
</div><div class="Paragraph"><span lang="x-acc">—Yix, are xix ʼe che i jyub tzʼinilic que i tabej re i ma Wan, ¿wach xi bij yix que iwila? ¿Xix ʼe bawa chi rilic jun ʼes ca silab rumal i tew? N-are taj. </span><span class="Verse_Number" lang="x-acc">25</span><span lang="x-acc">¿Wach i xix ʼe chi rilic? ¿Xataba xix ʼe chi rilic jun achi, chom u wikic rib u ʼanom che u ʼuʼ? N-are taj. Niʼpa i ʼo qui ʼuʼ chom, pakalic, niʼpa i ʼis ʼo cuʼ wach tak quiqui rayij, ique ne te ʼo pa tak jyub, ique je jekel pa rachoch i ʼatol tzij. </span><span class="Verse_Number" lang="x-acc">26</span><span lang="x-acc">¿Wach i xe iwila ʼut? ¿Jun ajbil u tzij i Dios? Katzij, are. I jun chi xiwilo-le, mas nim ni u ʼij chiquiwach i xa je ajbil u tzij i Dios chi je icʼawnak. </span><span class="Verse_Number" lang="x-acc">27</span><span lang="x-acc">I ma Wan-le are i jun chi u bim can i Dios chi cu tak na lok, ca nabeaj chuwach i Toliwe. I Dios u bim can chupam u wuj:</span>
</div><div class="Line1"><span lang="x-acc">Yin nabe quin tak na bi jun ajbil in tzij chawach yet,</span>
</div><div class="Line1"><span lang="x-acc">cu yijba ni a be chawach.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Chitapeʼ: i ma Wan aj kajsanel ya, nim ni u ʼij ire chiquiwach conojel i winak. Xui-ri, woʼor conojel niʼpa i que oc na pa ʼutz laj ʼatbal tzij re i Dios, mas ʼutz na que ique chuwach ire (man i ma Wan-le n-xril ti ʼatbal tzij re i Dios petnak waral chuwach i jyub taʼaj). (Queje ile xu bij i Jesus chique i winak.)</span>
</div><div class="Paragraph"><span class="Verse_Number" lang="x-acc">29</span><span lang="x-acc">I winak, are xqui ta ile, ʼis xqui bij chi Dios ʼutz i cu ʼano, xak queje xqui bij i aj tzʼonol alcawal ile, man ique ʼis xqui cojo wach i xu bij i ma Wan, xak xqui tzʼonoj u kajsaxic ya piquiwi rumal. </span><span class="Verse_Number" lang="x-acc">30</span><span lang="x-acc">Xui-ri, i je tijonel re i ujer ʼatbal tzij, xak i aj Fariséo n-xqui tzʼonoj ti u kajsaxic ya piquiwi. Rumal ʼuri ʼalaj chi xqui xutuj wach u yijbam i Dios chique. </span><span class="Verse_Number" lang="x-acc">31</span><span lang="x-acc">I Jesus xak xu bij chique i je ʼo chila:</span>
</div><div class="Paragraph"><span lang="x-acc">—I winak woʼor ¿wach tak que in junamsaj ruʼ? ¿Wach i que majawic? </span><span class="Verse_Number" lang="x-acc">32</span><span lang="x-acc">Ique xa je pacha acʼalab je cul xol tak be; jutzobaj que siqʼuin chique i cachiʼil: “Yix lic n-ta ʼo quiwaj,” quiqui bij. “Yoj xka xutʼij i suʼ chiwe, péro n-xiwaj ti xix xajawic. Teʼuri xka bixaj jun bix re i bisonbal, péro n-xix oʼ taj,” quiqui bij. </span><span class="Verse_Number" lang="x-acc">33</span><span lang="x-acc">Queje que tijin i winak chu ʼanic woʼor; n-ta ʼo cacaj, man xcʼun i ma Wan aj kajsanel ya, chi n-ta wa cu tijo, xak n-ta víno cu tuʼu. Y qui bij yix, xa ʼo itzel tew ruʼ. </span><span class="Verse_Number" lang="x-acc">34</span><span lang="x-acc">Are xin cʼun yin in Achi aj Chicaj, ʼis ronojel quin tijo y quin tuʼu, y qui bij yix lic in aj numel, xak in aj ʼabarel, qui bij yix. Xak qui coj in mac chi yin in cachiʼil ajmaquib, xak i mal laj tak aj tzʼonol alcawal. </span><span class="Verse_Number" lang="x-acc">35</span><span lang="x-acc">Xui-ri, we te xi ta u be wach cu ʼan i ma Wan, xak wach quin ʼan yin, quiwetamaj ʼuri chi Dios lic ʼo u noʼoj</span><span class="scrFootnoteMarker"><a href="#Ffff1d27f-d0af-4577-8d17-8cdc15197031"></a></span><span class="Note_General_Paragraph" id="FFFF1D27F-D0AF-4577-8D17-8CDC15197031" title="k"><span lang="x-acc">I mer tzij xu bij are iri: I nojbal, ca ʼalijinsax ni usucʼ cumal conojel i racʼal.</span>
</span><span lang="x-acc">.</span>
</div></div><div class="scrSection"><div class="Section_Head"><span lang="x-acc">Jun ixok xu chʼaj i rakan i Jesus ruʼ uwal uwach</span>
</div><div class="Paragraph"><span class="Verse_Number" lang="x-acc">36</span><span lang="x-acc">ʼO jun aj Fariséo ma Simon u bi, u bim che i Jesus que u tija i wa ruʼ. I Jesus xa ʼe ruʼ chi rachoch y xcubi chi waʼim. </span><span class="Verse_Number" lang="x-acc">37</span><span lang="x-acc">Che i tinimit-le, ʼo jun ixok chi lic ajmac laj ixok. Are xu ta rason chi i Jesus ca tijin chi waʼim pa rachoch i aj Fariséo, ire xa ʼe cuʼ. Rucʼam bi jun chom laj baxo ʼantal che abaj pacha sakchoʼ, nojnak che cunbal muy. </span><span class="Verse_Number" lang="x-acc">38</span><span lang="x-acc">Are xuponic, xqʼuiji che i rakan i Jesus. Xoʼic xqʼuiji chila. Are ʼuri xoc chu chʼajic i rakan i Jesus ruʼ uwal uwach, y xu su ruʼ u wi. Teʼuri xu tzʼubaj u wach rakan i Jesus, xak xu coj i cunbal muy che.</span>
</div><div class="Paragraph"><span class="Verse_Number" lang="x-acc">39</span><span lang="x-acc">I aj Fariséo chi ʼo i Jesus chi rachoch, are xril ire ile, xu bij pu cʼux: “I achi-le, n-ajbil tu tzij i Dios,” xu bij. “We tene are, cretamaj ʼuri bi chi ixokil ile chi cu yin i rakan-le; xak cretamaj ʼuri chi lic ajmac laj ixok.” Queje ile xu chʼob i aj Fariséo pu cʼux.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Teʼuri i Jesus xu bij che:</span>
</div><div class="Paragraph"><span lang="x-acc">—Ma Simon, ʼo jun tzij cwaj quin bij chawe —coʼono.</span>
</div><div class="Paragraph"><span lang="x-acc">—ʼUtz, Nim laj Winak, cha bij chwe —xu bij i aj Fariséo.</span>
</div><div class="Paragraph"><span class="Verse_Number" lang="x-acc">41</span><span lang="x-acc">Teʼuri i Jesus xu bij jun tijojbal tzij che. Queje iri xu bij:</span>
</div><div class="Paragraph"><span lang="x-acc">—Je ʼo queb achiab ʼo qui cʼas ruʼ jun achi. I jun ʼo joʼob ciénto u cʼas ruʼ, i jun chic, xa cincuénta u cʼas ruʼ. </span><span class="Verse_Number" lang="x-acc">42</span><span lang="x-acc">Ique n-que tiqui ta chic chu tojic; i achi xu cuy ʼuri i qui mac, y xu chup i qui cʼas. Cha bij pe chwe, ¿pachin chique i je queb-le ʼo ni mas cʼaxnabal u cʼux che i xcuyuw qui mac? (Queje xu bij i Jesus ile.)</span>
</div><div class="Paragraph"><span class="Verse_Number" lang="x-acc">43</span><span lang="x-acc">Teʼuri i ma Simon xu bij che:</span>
</div><div class="Paragraph"><span lang="x-acc">—Quin bij yin are i jun chi mas nim u cʼas chuptalic —xcha.</span>
</div><div class="Paragraph"><span lang="x-acc">I Jesus xu bij:</span>
</div><div class="Paragraph"><span lang="x-acc">—ʼUtz i xa bij —coʼono.</span>
</div><div class="Paragraph"><span class="Verse_Number" lang="x-acc">44</span><span lang="x-acc">I Jesus xu takej i ixok, teʼuri xu bij che i ma Simon:</span>
</div><div class="Paragraph"><span lang="x-acc">—¿Cawil i ixok-i? ʼUtz i ca tijin chu ʼanic. Yet, are xin oc chi, che awachoch, n-ta ya xa ya chwe, chʼajbal re wakan. Xui-ri, i ixok-i, xu chʼaj i wakan ruʼ uwal uwach, y xu su ruʼ u wi. </span><span class="Verse_Number" lang="x-acc">45</span><span lang="x-acc">Yet n-xin a tzʼubaj taj, tioxbal-we, are xin a cʼulaj. I ixok-i nu mayim ti u tzʼubaxic i wakan niʼpa i woquic lok. </span><span class="Verse_Number" lang="x-acc">46</span><span lang="x-acc">Yet mi tene acéite xa coj che in jolom; xui-ri, ire u jamom ni cunbal muy rij wakan. </span><span class="Verse_Number" lang="x-acc">47</span><span lang="x-acc">Queje ile, u ʼalijinsam chi lic cʼax quin u naʼo. I u ʼanom-i, cʼutbal-re che, chi qʼui u mac ya cuytajnak chic. Xui-ri, jun chi n-ta kas u mac cuytajnak che, ire n-ta kas cʼaxnabal u cʼux ʼuri. (Queje xu bij i Jesus ile che i ma Simon.)</span>
</div><div class="Paragraph"><span class="Verse_Number" lang="x-acc">48</span><span lang="x-acc">Teʼuri xu bij che ixok:</span>
</div><div class="Paragraph"><span lang="x-acc">—I a mac ya cuytajnak chic —coʼono.</span>
</div><div class="Paragraph"><span class="Verse_Number" lang="x-acc">49</span><span lang="x-acc">Teʼuri i juban chi que tijin che i waʼim xe oc chu bixquil chiquiwach:</span>
</div><div class="Paragraph"><span lang="x-acc">—¿Bi chi achial ire-le, chi xak cu cuy i qui mac i winak? —xe cha.</span>
</div><div class="Paragraph"><span class="Verse_Number" lang="x-acc">50</span><span lang="x-acc">I Jesus n-xu coj ta retalil wach xqui bij ique. Xu bij che i ixok:</span>
</div><div class="Paragraph"><span lang="x-acc">—At ʼelnak chupam a mac man xa cuba a cʼux chwe. Jat chi awachoch; mat cʼachir chic —xu bij che.</span>
</div></div><div class="scrSection"><div class="Section_Head"><span lang="x-acc">ʼO jujun ixokib xqui to i Jesus</span>
</div><div class="Paragraph"><span class="Chapter_Number" lang="x-acc">8</span><span class="Verse_Number" lang="x-acc">1</span><span lang="x-acc">Xoʼon chupan jubiʼ, i Jesus ca tijin chi qui solixic i tinimit, tak i aldéa, chu bixquil u tzij i Dios chique. Xu paxsaj i ʼutz laj tzij re u ʼatbal tzij i Dios chique i aj pa tak tinimit-le. I cablajuj rapostelab xak xe ʼe ruʼ. </span><span class="Verse_Number" lang="x-acc">2-3</span><span lang="x-acc">Xak je ʼo jujun ixokib je terejnak bi chiquij chi je utzirsam rumal i Jesus. ʼO jujun chique, ʼelsam ni itzel tew chique, xak ʼo jujun chique chi je utzirsam na che tak yobil. Jun chique are i ati Mariy chi xak Magdaléna</span><span class="scrFootnoteMarker"><a href="#Fc0469762-b7db-4f39-a166-feafa11b6b2b"></a></span><span class="Note_General_Paragraph" id="FC0469762-B7DB-4F39-A166-FEAFA11B6B2B" title="l"><span lang="x-acc">“Magdaléna”, ca bix che man i u tinimit pa i ca pe wi, u bi “Magdála”. Rumal-i “Mariy Magdaléna” ca bix che i ixok.</span>
</span><span lang="x-acc"> ca bix che. Are ire-le chi je wukub itzel tew ʼelsam na che rumal i Jesus. Jun chic chi xa ʼe cuʼ are i ati Wan, chi rixokil i ma Chus, jun achi nim u patan chirij i rey ma Heródes. Jun chic chi xa ʼe cuʼ are i ati Susan. Xak je qʼui chic i ixokib xe ʼe cuʼ, tobal-que ruʼ i qui mer ique wach i rajwaxic chique.</span>
</div></div><div class="scrSection"><div class="Section_Head"><span lang="x-acc">I tijojbal tzij re ulew ʼutz, tak i n-ʼus taj</span>
</div><div class="Paragraph"><span class="Verse_Number" lang="x-acc">4</span><span lang="x-acc">Je qʼui i winak xe ʼel pa qui tinimit chu tayic u tzij i Jesus. Ire, are xrilo xe moltaj mas i winak, xu bij i tijojbal tzij-i chique:</span>
</div><div class="Paragraph"><span class="Verse_Number" lang="x-acc">5</span><span lang="x-acc">—ʼO jun achi xa ʼe chu tiquic u ticon. Are xu quirij bi i rijaʼ, ʼo jubiʼ xtzak pa be. Rumal-i, xa xyaʼyax u wi che akan, xak xe cʼun i tzʼiquin y xqui tij bic. </span><span class="Verse_Number" lang="x-acc">6</span><span lang="x-acc">Xak ʼo jubiʼ chic xtzak pa abaj, y are xalax lok, xa xchakijic, man n-chʼenen ti ulew pa i ʼo wi. </span><span class="Verse_Number" lang="x-acc">7</span><span lang="x-acc">Xak juban chic xe tzak pa qʼuix; i qʼuix xqʼuiyic y xu camsaj i ticon. </span><span class="Verse_Number" lang="x-acc">8</span><span lang="x-acc">Xak ʼo ni ija xe tzak pa ʼutz laj ulew, y are xqʼuiyic xu ya ni u wach chom; ʼo ni rakan xu ya jun ciénto u wach.</span>
</div><div class="Paragraph"><span lang="x-acc">I Jesus, are xutzin u bixquil ile chique, co xsiqʼuin chu bixquil i tzij-i:</span>
</div><div class="Paragraph"><span lang="x-acc">—We yix ʼo i xiquin chu tayic, chi ta ʼuri u be —xu bij.</span>
</div></div><div class="scrSection"><div class="Section_Head"><span lang="x-acc">Wach u chac i tak tijojbal tzij xu bij i Jesus</span>
</div><div class="Paragraph"><span class="Verse_Number" lang="x-acc">9</span><span lang="x-acc">Are ʼuri i u tijoxelab xqui tzʼonoj che wach usucʼ i tijojbal tzij-le chi xu bij. </span><span class="Verse_Number" lang="x-acc">10</span><span lang="x-acc">Ire xu bij chique:</span>
</div><div class="Paragraph"><span lang="x-acc">—Yix ʼut, Dios u yom chiwe chi qui ta u be i u ʼatbal tzij ire, chi n-xa ʼetamax ta ujer; xui-ri, i toʼ winak, xa ruʼ tijojbal tzij ca ʼani i cʼutunic chique, man queʼel chique chi que tan neri, péro n-quiqui ta tu be, que tzun neri, péro n-quiquil taj —xu bij.</span>
</div></div><div class="scrSection"><div class="Section_Head"><span lang="x-acc">Wach usucʼ i tijojbal tzij re i ticanel</span>
</div><div class="Paragraph"><span class="Verse_Number" lang="x-acc">11</span><span lang="x-acc">Teʼuri i Jesus xu bij chique:</span>
</div><div class="Paragraph"><span lang="x-acc">—Quin bij ʼuri chiwe wach usucʼ i tijojbal tzij xin bij-le. I ija-le chi xin bij, queʼelok are u tzij i Dios. </span><span class="Verse_Number" lang="x-acc">12</span><span lang="x-acc">Niʼpa i ija chi xtzak pa be, queʼelok are i winak chi quiqui ta, xui-ri, ca cʼun ni itzel, y cresaj i tzij piqui cʼux. N-craj ti ire we quiqui coj i tzij chi qui tom, xak que ʼel chupam i qui mac rumal. </span><span class="Verse_Number" lang="x-acc">13</span><span lang="x-acc">Niʼpa i ija xtzak pa abaj, queʼelok are i winak chi quiqui ta i tzij, y que quicotic xqui cojo, péro je pacha ticon n-ta kas raʼ ʼenak pa jyub. Ique xa ʼatal ʼij que cojon che, y are ca pe jun cʼax piquiwi, cacoʼtaj canok. </span><span class="Verse_Number" lang="x-acc">14</span><span lang="x-acc">Niʼpa i ija xtzak pa qʼuix je are pacha i winak chi quiqui ta i tzij, xui-ri are que ʼe chic, ʼo i ca chupsaw i ʼutz piqui cʼux: xa que cʼachir rumal i qui cʼaslemal waral chuwach i jyub taʼaj, xa quiqui tzucuj ubitak-que, xak xa quiqui chʼob i qui rayijbal; ile xa cu chup i ʼutz laj tzij piqui cʼux. Queʼelok je pacha ticon chi n-ca wachin taj. </span><span class="Verse_Number" lang="x-acc">15</span><span lang="x-acc">Are ija chi xtzak pa ʼutz laj ulew, ile queje pacha i winak chi lic cacaj quiqui ta i ʼutz laj tzij, lic je sicʼaj chu cojic; n-quiqui mayij ti u ʼonquil wach i qui tom, cʼa ca wachin ni ʼutz pi qui cʼaslemal.</span>
</div></div><div class="scrSection"><div class="Section_Head"><span lang="x-acc">I tijojbal tzij re i cantil</span>
</div><div class="Paragraph"><span class="Verse_Number" lang="x-acc">16</span><span lang="x-acc">Yix, are qui tzij jun cantil, n-qui chʼuk ta ʼuri u wi, xak n-qui min ta chuxeʼ i chʼat. Are i qui ʼano, qui ya ʼan chicaj, man niʼpa i que oc bi pa ja que tzun na. </span><span class="Verse_Number" lang="x-acc">17</span><span lang="x-acc">Niʼpa i maja ca ʼalijinic, ca ʼalijinsax na; xak ronojel niʼpa uwam u wach ʼis quelsax na chi sak.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Rumal-i, chi cojo retalil wach quin bij. Jun, we ʼo na chic ʼo ruʼ, ca yaʼ na mas ʼuri che; xak queje i jun, we n-ta ʼo ruʼ, ca ʼelsax na i jubiʼ che, chi cu bij ire ʼo ruʼ</span><span class="scrFootnoteMarker"><a href="#Fca969594-57b0-4d8b-a197-42eb815afa0b"></a></span><span class="Note_General_Paragraph" id="FCA969594-57B0-4D8B-A197-42EB815AFA0B" title="m"><span lang="x-acc">I usucʼ i tzij-le are iri: We lic qui coj retalil che i sak laj tzij re i Dios, ire cu cʼut na mas chiwe. Xak chique i n-quiqui coj ta retalil, ique-le quelsax na ʼuri chique wach i qui tom.</span>
</span><span lang="x-acc">, —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Je pachin i ratz u chaʼ i Jesus, xak i u chuch</span>
</div><div class="Paragraph"><span class="Verse_Number" lang="x-acc">19</span><span lang="x-acc">Teʼuri i je u chaʼ i Jesus, chilam i u chuch xe upon ruʼ ja, pa ʼo wi ire. N-xe oc ta ruʼ, cumal i uqʼuial winak. </span><span class="Verse_Number" lang="x-acc">20</span><span lang="x-acc">Teʼuri xbix che i Jesus:</span>
</div><div class="Paragraph"><span lang="x-acc">—I a chuch je ʼo chi sak, cuʼ a chaʼ —xcha.</span>
</div><div class="Paragraph"><span class="Verse_Number" lang="x-acc">21</span><span lang="x-acc">I Jesus xu bij ʼuri:</span>
</div><div class="Paragraph"><span lang="x-acc">—Je niʼpa i quiqui coj retalil che u tzij i Dios, xak que cojon che, je are ique je in chuch in chaʼ —xu bij chique.</span>
</div></div><div class="scrSection"><div class="Section_Head"><span lang="x-acc">I Jesus xu ʼatij i tew, xak i u choʼab i ya</span>
</div><div class="Paragraph"><span class="Verse_Number" lang="x-acc">22</span><span lang="x-acc">Che tak i ʼij-le, i Jesus xa ʼan pa bárco cuʼ u tijoxelab. Xu bij chique:</span>
</div><div class="Paragraph"><span lang="x-acc">—Joʼ, coj ʼax chʼakap che i alagun —xu bij.</span>
</div><div class="Paragraph"><span lang="x-acc">Xqui jek ʼuri ʼaxic chuwi ya. </span><span class="Verse_Number" lang="x-acc">23</span><span lang="x-acc">Are que tijin chi be, i Jesus xwaric. Xak teʼet, xcʼun jun nim laj tew puwi i ya; i bárco xu ticba nojic che i ya. Laj xmuktaj rumal. </span><span class="Verse_Number" lang="x-acc">24</span><span lang="x-acc">Are ʼuri ique xe ʼe ruʼ i Jesus y xqui cʼastaj. Xqui bij che:</span>
</div><div class="Paragraph"><span lang="x-acc">—¡Tijonel! ¡Ka Tijonel! ¡Coj muktaj pa ya! —xqui bij che.</span>
</div><div class="Paragraph"><span lang="x-acc">I Jesus xwalijic y xu ʼatij i tew, i ya. Are ʼuri i ya n-xsilab ta chic, xak i tew; ʼis xe uxlanic. </span><span class="Verse_Number" lang="x-acc">25</span><span lang="x-acc">Teʼuri i Jesus xu bij chique u tijoxelab:</span>
</div><div class="Paragraph"><span lang="x-acc">—¿Wuchac xi sach u cubibal i cʼux? —coʼono.</span>
</div><div class="Paragraph"><span lang="x-acc">Ique, are xquilo, lic xqui xij quib, lic xqui bisoj. Xqui bij chiquiwach:</span>
</div><div class="Paragraph"><span lang="x-acc">—¿Bi chi achial ire-le, chi cu ʼatij i tew, i ya, y que cojon che? —que cha.</span>
</div></div><div class="scrSection"><div class="Section_Head"><span lang="x-acc">Wach i relsaxic itzel tew che achi aj Gadára</span>
</div><div class="Paragraph"><span class="Verse_Number" lang="x-acc">26</span><span lang="x-acc">Que tijin qui ʼenam chuwi ya, cʼa xe upon che i jyub, Gadára u bi. I jyub-le ca canaj chʼakap re i jyub Galiléa. </span><span class="Verse_Number" lang="x-acc">27</span><span lang="x-acc">I Jesus, are xkaj li pa bárco, xcʼun jun achi ruʼ, aj Gadára. I achi-le, ya ujer tan, ʼo juban itzel tew che. Rumal-i, lic n-tu ʼuʼ cu cojo, xak n-ruʼ ja ta jekel wi, xa chuwi tak camnak jekel wi. </span><span class="Verse_Number" lang="x-acc">28</span><span lang="x-acc">Are xril u wach i Jesus, xu jek siqʼuinic, xuqui la chuwach, y co xu bij:</span>
</div><div class="Paragraph"><span lang="x-acc">—¿Wach col a tzucuj wuʼ yin, Jesus, chi at u Cʼojol i Dios ʼAtz u ʼIj? Lic quin tzʼonoj chawe, ¡min a ya pa tojpen! </span><span class="Verse_Number" lang="x-acc">29</span><span lang="x-acc">Queje xu bij ile che, man i Jesus ca tijin chic chu bixquil che i itzel tew chi quel che achi. I itzel tew-le, nic are wi cu ya i u choʼab che i achi. I winak qʼuialmul qui chapom i achi y qui ximom i rakan y u ʼab ruʼ carena. Ire xa cu rakij, y ca ʼanmaj na pa tak jyub tzʼinilic, cʼamtal bi rumal itzel tew-le.</span>
</div><div class="Paragraph"><span class="Verse_Number" lang="x-acc">30</span><span lang="x-acc">I Jesus xu tzʼonoj che:</span>
</div><div class="Paragraph"><span lang="x-acc">—¿Wach a bi? —coʼono.</span>
</div><div class="Paragraph"><span lang="x-acc">—Legion</span><span class="scrFootnoteMarker"><a href="#F266d9d99-2a01-4365-bae6-80b61f1d35aa"></a></span><span class="Note_General_Paragraph" id="F266D9D99-2A01-4365-BAE6-80B61F1D35AA" title="n"><span lang="x-acc">I usucʼ i tzij “Legion” queʼelok “je qʼui”.</span>
</span><span lang="x-acc"> in bi —xu bij.</span>
</div><div class="Paragraph"><span lang="x-acc">Queje xu bij i itzel tew ile, man je qʼui je ʼo che i achi. </span><span class="Verse_Number" lang="x-acc">31</span><span lang="x-acc">I tak itzel tew-le lic xqui tzʼonoj che i Jesus:</span>
</div><div class="Paragraph"><span lang="x-acc">—Moj a tak bi pa ka cʼujibal pu jyub —xqui bij.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Chu nakaj pa que chʼaʼat wi, je ʼo uqʼuial ak, que tijin chi waʼim chuwa tak jyub. I itzel tew lic xqui tzʼonoj che i Jesus chi cu ya chique que oc na chique i ak. Ire xu ya chique pacha xqui tzʼonoj; </span><span class="Verse_Number" lang="x-acc">33</span><span lang="x-acc">xe ʼel ʼuri che achi y xe oc chique i ak. Are ʼuri i ak xe ʼe paʼanem, xqui cʼak bi quib pa siwan, y xe tzak pa ya. Xe jiʼic, xe camic.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I je aj chajil ak, are xquil ile, xe ʼe paʼanem pa tinimit. Xqui jek u bixquil tzam tak ja, teʼuri xqui paxsaj rason ronojel i tinimit, wach xquilo. </span><span class="Verse_Number" lang="x-acc">35</span><span lang="x-acc">I winak, are xqui ta ile, ʼis xe ʼe chi rilic wach i xa ʼantajic. Are xe upon chila pa ʼo wi i Jesus, xquil i achi chi ʼelsam chic itzel tew che. Ire cul chuwach i Jesus; u cojom chic u ʼuʼ, ʼutz chic u noʼoj. I winak lic xqui xij quib rumal. </span><span class="Verse_Number" lang="x-acc">36</span><span lang="x-acc">Niʼpa i xquilo wach i xu ʼan i Jesus, xe oc chu bixquil chique i juban wach i rutzirsaxic i achi xu ʼano. </span><span class="Verse_Number" lang="x-acc">37</span><span lang="x-acc">Are ʼuri, conojel i aj Gadára lic xqui tzʼonoj pawor che i Jesus chi quel chila pa Gadára, man lic xqui xij quib che. Rumal-i, i Jesus xoc chic pa bárco y xtzalijic. </span><span class="Verse_Number" lang="x-acc">38</span><span lang="x-acc">I achi chi xel bi itzel tew che, lic craj ʼenam ruʼ, xui-ri, i Jesus n-xu ya ta che. Xu bij che:</span>
</div><div class="Paragraph"><span class="Verse_Number" lang="x-acc">39</span><span lang="x-acc">—Chat tzalij chi awachoch y cha lapa niʼpa i u ʼanom i Dios chawe —coʼono.</span>
</div><div class="Paragraph"><span lang="x-acc">Teʼuri i achi xa ʼec; ʼis xu paxsaj pa tinimit wach i nim laj ʼutz xa ʼani che rumal i Jesus.</span>
</div></div><div class="scrSection"><div class="Section_Head"><span lang="x-acc">Wach i u cʼunsaxic sak chuwach jun ali, xak i rutzirsaxic jun ixok chi xu chap u ʼuʼ i Jesus</span>
</div><div class="Paragraph"><span class="Verse_Number" lang="x-acc">40</span><span lang="x-acc">I Jesus, are xa ʼax chic chʼaka ya, i winak lic que quicotic xqui cʼulaj. Conojel lic coyʼem ni u cʼunic. </span><span class="Verse_Number" lang="x-acc">41</span><span lang="x-acc">Are ʼuri, xupon jun achi, ma Jáiro u bi; nim u patan pa molbalʼib que i aj Israel winak. Ire xuqui chuwach i Jesus, lic xu tzʼonoj che chi ca ʼe ruʼ pa rachoch. </span><span class="Verse_Number" lang="x-acc">42</span><span lang="x-acc">Queje xoʼon ire ile, man ʼo jun u miʼal ya ca camic. I racʼal-le, xa jun chirij, ʼo cablajuj junab che.</span>
</div><div class="Paragraph"><span lang="x-acc">I Jesus, are ca tijin chi be, je qʼui i winak je teren chirij; ire lic ca pitzʼpat chiquixol. </span><span class="Verse_Number" lang="x-acc">43</span><span lang="x-acc">Chiquixol i winak-le, ʼo jun ixok iwab. ʼAx iwab wi; cablajuj junab ʼo chic i yobil che; n-ca tani ta chic. Ire u sachom chic ronojel u mer cuʼ i doctor; mi jun xtiqui chi rutzirsaxic. </span><span class="Verse_Number" lang="x-acc">44</span><span lang="x-acc">Ire xtejeb pan chirij i Jesus xu yin pan u chiʼ u ʼuʼ. Are ʼuri xtani i u quiqʼuel.</span>
</div><div class="Paragraph"><span class="Verse_Number" lang="x-acc">45</span><span lang="x-acc">I Jesus xu bij:</span>
</div><div class="Paragraph"><span lang="x-acc">—¿Pachin xin u yino?</span>
</div><div class="Paragraph"><span lang="x-acc">Y conojel xqui bij:</span>
</div><div class="Paragraph"><span lang="x-acc">—N-yoj taj —xe cha.</span>
</div><div class="Paragraph"><span lang="x-acc">I ma Pédro, cuʼ i rachiʼil xqui bij che i Jesus:</span>
</div><div class="Paragraph"><span lang="x-acc">—Ka Tijonel, lic je qʼui i winak cat qui pitzʼo, cat qui tacpuj, ¿y yet ca tzʼonoj chake pachin xat u yino? ¿Wach retamaxic caka ʼan yoj? —xe cha.</span>
</div><div class="Paragraph"><span class="Verse_Number" lang="x-acc">46</span><span lang="x-acc">I Jesus xu bij:</span>
</div><div class="Paragraph"><span lang="x-acc">—Katzij ʼo ni xin yinawic, man xin naʼo ʼo ni xwutzirsaj ruʼ in choʼab —coʼono.</span>
</div><div class="Paragraph"><span class="Verse_Number" lang="x-acc">47</span><span lang="x-acc">I ixok, are xu ta ile, xrilo chi Jesus retaʼam chic wach u ʼanom che. Ire, ca sicsatic, xuqui chuwach i Jesus, y xu bij che chiquiwach conojel i winak wach rumal xu yin u ʼuʼ. Xak xu bij chi juntir xutziric. </span><span class="Verse_Number" lang="x-acc">48</span><span lang="x-acc">Teʼuri i Jesus xu bij che:</span>
</div><div class="Paragraph"><span lang="x-acc">—Wacʼal, xat utziric rumal u cubibal a cʼux chwe. Jat, mat cʼachir chic —coʼono.</span>
</div><div class="Paragraph"><span class="Verse_Number" lang="x-acc">49</span><span lang="x-acc">Cʼa ca chʼaʼat i Jesus are xupon jun aj ruʼ ja re i ma Jáiro chi achi nim u patan pa molbalʼib. Xu bij che u patron:</span>
</div><div class="Paragraph"><span lang="x-acc">—I a miʼal ya xcamic; n-ta chic u chac we ca ʼe i tijonel awuʼ —xu bij.</span>
</div><div class="Paragraph"><span class="Verse_Number" lang="x-acc">50</span><span lang="x-acc">Are xu ta i Jesus ile, xu bij che i ma Jáiro:</span>
</div><div class="Paragraph"><span lang="x-acc">—Mat oc ʼil che, xui cha cuba a cʼux chwe, y awacʼal cutzir na —xu bij.</span>
</div><div class="Paragraph"><span class="Verse_Number" lang="x-acc">51</span><span lang="x-acc">Are xupon ruʼ ja, n-xu ya ta chique i winak que oc bi ruʼ pa ja. Xui xoc bi i ma Pédro cuʼ i ma Jacóbo, y ma Wan, xak i u kajaw i u chuch i ali. </span><span class="Verse_Number" lang="x-acc">52</span><span lang="x-acc">I winak ʼis que oʼic, que siqʼuinic rumal i camnak. I Jesus xu bij chique:</span>
</div><div class="Paragraph"><span lang="x-acc">—Mix oʼic; i ali n-camnak taj. Ire xa ca waric —coʼono.</span>
</div><div class="Paragraph"><span class="Verse_Number" lang="x-acc">53</span><span lang="x-acc">I winak xa xqui tzeʼej che, man quetaʼam ique chi camnak chic. </span><span class="Verse_Number" lang="x-acc">54</span><span lang="x-acc">I Jesus are ʼo ruʼ i ali, xu chap u ʼab y co xu bij che:</span>
</div><div class="Paragraph"><span lang="x-acc">—Ali, ¡Chat walijok! —coʼono.</span>
</div><div class="Paragraph"><span class="Verse_Number" lang="x-acc">55</span><span lang="x-acc">Are ʼuri xcʼun sak chuwach, y juntir xwalijic. Teʼuri i Jesus xu bij chique chi quiqui ya u wa i ali. </span><span class="Verse_Number" lang="x-acc">56</span><span lang="x-acc">I u chuch u kajaw lic xqui bisoj. I Jesus xu bij chique chi mi xa ta jubiʼ quiqui lapo wach xoʼon che i ali-le.</span>
</div></div><div class="scrSection"><div class="Section_Head"><span lang="x-acc">I Jesus xe u tak bi u tijoxelab chu paxsaxic u tzij i Dios</span>
</div><div class="Paragraph"><span class="Chapter_Number" lang="x-acc">9</span><span class="Verse_Number" lang="x-acc">1</span><span lang="x-acc">I Jesus xe u mol i cablajuj u tijoxelab ruʼ y xu ya qui choʼab, xu ya piquiʼab, caquesaj itzel tak tew, que cutzirsaj iwabib. </span><span class="Verse_Number" lang="x-acc">2</span><span lang="x-acc">Teʼuri xe u tak bi chu paxsaxic i ʼutz laj tzij re u ʼatbal tzij i Dios, xak chi cutzirsaxic iwabib. </span><span class="Verse_Number" lang="x-acc">3</span><span lang="x-acc">Xu bij chique:</span>
</div><div class="Paragraph"><span lang="x-acc">—Are quix ʼec, n-ta qui cʼam bic re i be, mi tene i chʼamiy, xak mi ne i teb, mi ne i wa, mi ne i mer, xak mi ne ucab i camix qui cʼam bic. </span><span class="Verse_Number" lang="x-acc">4</span><span lang="x-acc">We xi riko pa i quix cʼulax wi, chila chix canaj wi cʼa quix el na chila. </span><span class="Verse_Number" lang="x-acc">5</span><span lang="x-acc">We ʼo ni tinimit chi n-quix qui cʼulaj taj, chix el chila. Are quix el che i tinimit-le, chi pu can i ulew che iwakan chila, cʼutbal-re chique i winak chi cʼo qui mac chiquij. (Queje u pixbanic i Jesus ile chique u tijoxelab.)</span>
</div><div class="Paragraph"><span class="Verse_Number" lang="x-acc">6</span><span lang="x-acc">Ique xqui maj qui be; xe ʼe chu solixic ronojel tak i aldéa re i jyub-le. Xqui paxsaj u tzijol i ʼutz laj tzij re i Dios, xak xe qui cunaj iwabib ronojel i jyub-le.</span>
</div></div><div class="scrSection"><div class="Section_Head"><span lang="x-acc">Wach i camic ʼantal che i ma Wan aj kajsanel ya</span>
</div><div class="Paragraph"><span class="Verse_Number" lang="x-acc">7</span><span lang="x-acc">I ma Heródes, chi ʼatol tzij, xu ta u tzijol wach ca tijin i Jesus chu ʼonquil. Ire lic xcʼachir chu chʼobic pachin ire-le, man je ʼo jujun quiqui bij chi are i ʼetz ma Wan aj kajsanel ya, xcʼun chic sak chuwach. </span><span class="Verse_Number" lang="x-acc">8</span><span lang="x-acc">Xak ʼo juban chic quiqui bij are i ujer ajbil u tzij i Dios, mam Elías, xcʼunic; xak ʼo juban chic quiqui bij are jun chic ajbil u tzij i Dios ujer chi xcʼun chic sak chuwach. </span><span class="Verse_Number" lang="x-acc">9</span><span lang="x-acc">I ma Heródes xu bij:</span>
</div><div class="Paragraph"><span lang="x-acc">—Yin mísmo xin tak i relsaxic u jolom i ma Wan. ¿Pachin ʼuri i achi-le chi qʼui i nimak tak ʼanic u ʼanom, in tom yin?</span>
</div><div class="Paragraph"><span lang="x-acc">Queje ile xu bij i ma Heródes, y xu tzucuj wach rilic i Jesus cu ʼano.</span>
</div></div><div class="scrSection"><div class="Section_Head"><span lang="x-acc">Wach qui tzukic i joʼob mil winak xu ʼan i Jesus</span>
</div><div class="Paragraph"><span class="Verse_Number" lang="x-acc">10</span><span lang="x-acc">I u tijoxelab i Jesus are xe tzalij li che i qui solinic pa tak tinimit, xqui bij che i Jesus ronojel wach tak i xqui ʼano. Teʼuri ire xa ʼe cuʼ, xe u cʼam bi quituquel cʼa chu nakaj i tinimit Betsáida. </span><span class="Verse_Number" lang="x-acc">11</span><span lang="x-acc">Queje ile xqui ʼano, xui-ri, i je uqʼuial winak xqui ta rason, y xe terej bi chiquij. Ire xe u cʼulaj ruʼ, y xoc chu bixquil chique wach u ʼatbal tzij i Dios, xak xe rutzirsaj niʼpa i iwabib.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Are ya ca kaj i ʼij, i cablajuj u tijoxelab i Jesus xe tejeb pan ruʼ, y xqui bij che:</span>
</div><div class="Paragraph"><span lang="x-acc">—Che a ʼijla bi i winak-i. ʼUtz que ʼe chi tak ja pa tak aldéa nakaj, chu tzucuxic wach quiqui tijo, xak pa i que war wi. Waral pa oj ʼo wi lic tzʼinilic jyub —xe cha.</span>
</div><div class="Paragraph"><span class="Verse_Number" lang="x-acc">13</span><span lang="x-acc">I Jesus xu bij:</span>
</div><div class="Paragraph"><span lang="x-acc">—Chi ya yix chique wach i quiqui tijo —coʼono.</span>
</div><div class="Paragraph"><span lang="x-acc">Ique xqui bij:</span>
</div><div class="Paragraph"><span lang="x-acc">—N-ta kuʼ yoj wach caka ya chique; xui joʼob caxlanwa ruʼ queb car ʼolic. ¿Cawaj nawa yet que ka loʼo wach i quiqui tij niʼpa i winak-i? —xqui bij.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Colo je joʼob mil qui qʼuial achiab je moltajnak. I Jesus xu bij chique u tijoxelab:</span>
</div><div class="Paragraph"><span lang="x-acc">—Che i cuba pa tak tzobajil; cincuénta achiab pa tak tzobajil chi ʼana chique —xu bij.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Queje xqui ʼan ile, xe cubi conojel. </span><span class="Verse_Number" lang="x-acc">16</span><span lang="x-acc">I Jesus xu chap i joʼob caxlanwa ruʼ i queb car; are ʼuri xtzun chicaj y xu tioxij che i Dios puwi. Teʼuri xu piro y xu ya chique u tijoxelab, quiqui jachbej-re chique i winak. </span><span class="Verse_Number" lang="x-acc">17</span><span lang="x-acc">Conojel xqui tijo, ʼis xe nojic. Are xquelej, xqui mol i chʼakatak, y xnoj cablajuj coban che i xsobrinic.</span>
</div></div><div class="scrSection"><div class="Section_Head"><span lang="x-acc">I ma Pédro xu bij chi Jesus are i Tolke</span>
</div><div class="Paragraph"><span class="Verse_Number" lang="x-acc">18</span><span lang="x-acc">I Jesus ca tijin chu tzʼonoxic che i Dios; xui i u tijoxelab je ʼo ruʼ. Teʼuri xu tzʼonoj ire chique:</span>
</div><div class="Paragraph"><span lang="x-acc">—¿Wach quiqui bij i winak chi in pachin yin? —xu bij.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Ique xqui bij che:</span>
</div><div class="Paragraph"><span lang="x-acc">—ʼO jujun quiqui bij chi yet at ʼetz ma Wan aj kajsanel ya, quiqui bij. Xak ʼo jujun quiqui bij chi yet at ujer mam Elías; xak ʼo juban quiqui bij mok at jun chic ujer ajbil u tzij i Dios, y xcʼun chic sak chawach —xqui bij che.</span>
</div><div class="Paragraph"><span class="Verse_Number" lang="x-acc">20</span><span lang="x-acc">Are ʼuri ire xu bij chique:</span>
</div><div class="Paragraph"><span lang="x-acc">—Y yix, ¿wach i qui bij, in pachin yin? —coʼono.</span>
</div><div class="Paragraph"><span lang="x-acc">I ma Pédro xu bij:</span>
</div><div class="Paragraph"><span lang="x-acc">—Yet at Crísto, i Tolke petnak ruʼ i Dios —xu bij che.</span>
</div></div><div class="scrSection"><div class="Section_Head"><span lang="x-acc">I Jesus xu bij chique wach i camic quicʼaw wi</span>
</div><div class="Paragraph"><span class="Verse_Number" lang="x-acc">21</span><span lang="x-acc">Teʼuri i Jesus lic xu bij chique chi mi jun quiqui lap wi we are ire i Tolque chi coyʼem. </span><span class="Verse_Number" lang="x-acc">22</span><span lang="x-acc">Xak xu bij chique:</span>
</div><div class="Paragraph"><span lang="x-acc">—Yin chi in Achi aj Chicaj, ʼo u chac quin tij ni cʼax. Quin qui xutuj ni nimak tak mamʼib, junam cuʼ i cajʼatzil i sacerdóte, xak i je tijonel re i ujer ʼatbal tzij. ʼO u chac quin qui camsaj na, xui-ri, churox ʼij, quin walij tan chic —xu bij chique u tijoxelab.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Teʼuri i Jesus xu bij chique conojel i winak:</span>
</div><div class="Paragraph"><span lang="x-acc">—Jun, we craj ca terej chwij, ʼo u chac mu chʼob chic rib, xui-ri ʼij ʼij ca terej na chwij tupu ca cam na rumal. </span><span class="Verse_Number" lang="x-acc">24</span><span lang="x-acc">Queje ile chu ʼana, man jun we xa cʼax cu na u cʼaslemal re i waral, xa cu sach ʼuri u cʼaslemal chi katzij. Xui-ri, we ʼo jun ca sachsax nu wach u cʼaslemal xa wumal yin, ca yaʼ ʼuri u cʼaslemal sakil che. </span><span class="Verse_Number" lang="x-acc">25</span><span lang="x-acc">Cha terej chwij, man jun, we cu chʼac ronojel i beyomal re u wach i jyub taʼaj, xui-ri we ca sachsax nu wach ire, o we xa ca sach ire, ¿wach cu chʼac ʼuri? N-taj. </span><span class="Verse_Number" lang="x-acc">26</span><span lang="x-acc">(Chi ʼana pen n-ca sachsax ta i wach pa qʼuisbal ʼij.) We ʼo jun ca qʼuix na chwe, we ca qʼuix na che in tzij, xak yin quin qʼuix na che ire are quin cʼun tan chic. Yin ʼut, chi in Achi aj Chicaj, lic quin cʼun chic ruʼ u ʼij u chomal in Kajaw, xak ruʼ qui ʼij qui chomal i loʼlaj ángel. </span><span class="Verse_Number" lang="x-acc">27</span><span lang="x-acc">Katzij i quin bij chiwe, je ʼo jujun waral, chi n-que cam ta tan cʼa quiquil ni u jekanic i ʼatbal tzij re i Dios waral —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I u chomal i Dios xkaj li puwi i Jesus</span>
</div><div class="Paragraph"><span class="Verse_Number" lang="x-acc">28</span><span lang="x-acc">Colo wakib ʼij ricʼawic u bixquil ile, i Jesus xel puwi jun jyub chu tzʼonoxic che i Dios. Xe u cʼam bi i ma Pédro, i ma Jacóbo, i ma Wan ruʼ. </span><span class="Verse_Number" lang="x-acc">29</span><span lang="x-acc">Tzʼakat ca tijin chu tzʼonoxic che i Dios, i u palaj lic junwi xtzunic, lic chom; i u ʼuʼ xoʼon sak, lic ca walchʼinic. </span><span class="Verse_Number" lang="x-acc">30</span><span lang="x-acc">Xak teʼet, xe winakir queb achiab, que chʼaʼat ruʼ; je are i ujer mam Moises, xak i ujer mam Elías. </span><span class="Verse_Number" lang="x-acc">31</span><span lang="x-acc">Ique, ʼo jun chom laj sak chiquij chiquiwach y que tijin chu lapic wach i camic quicʼaw wi i Jesus pa tinimit Jerusalen. (Ruʼ u camic-le, coʼon na pacha u chʼobom i Dios, tobal que i winak.) </span><span class="Verse_Number" lang="x-acc">32</span><span lang="x-acc">I ma Pédro cuʼ i rachiʼil, ya coc qui waram, xui-ri, lic xpactaj i qui wach y xquil i u chomal i Jesus xak i queb achiab chi je ʼo ruʼ. </span><span class="Verse_Number" lang="x-acc">33</span><span lang="x-acc">I queb-le are xqui ticba ʼenam, are ʼuri i ma Pédro xu bij che i Jesus:</span>
</div><div class="Paragraph"><span lang="x-acc">—Ka Tijonel, ¡ʼutz xoʼono oj ʼo chi! caka ʼan oxib i mujbal: jun awe yet, jun re i mam Moises, xak jun chic re i mam Elías —xu bij.</span>
</div><div class="Paragraph"><span lang="x-acc">I ma Pédro n-xu na taj wach i xu bij. </span><span class="Verse_Number" lang="x-acc">34</span><span lang="x-acc">Are ca tijin chi chʼaʼatic, xkaj li jutzobaj sutzʼ y xqʼuiji piquiwi. Lic xqui xij quib are xe sach chupam. </span><span class="Verse_Number" lang="x-acc">35</span><span lang="x-acc">Chupam i sutzʼ-le xqui ta jun chʼawbal: “Iri are in Cʼojol chi lic cʼax quin naʼo; chi ta wach i cu bij,” xbix chique.</span>
</div><div class="Paragraph"><span class="Verse_Number" lang="x-acc">36</span><span lang="x-acc">Are xu mayij chʼawic i tzij-i, xquil ique chi Jesus utuquel chic. Wach i xquil chila, ique n-xqui lap taj; che tak i ʼij-le, mi ta che jun xqui lap wi.</span>
</div></div><div class="scrSection"><div class="Section_Head"><span lang="x-acc">Wach i relsaxic itzel tew che jun ala</span>
</div><div class="Paragraph"><span class="Verse_Number" lang="x-acc">37</span><span lang="x-acc">Chucab ʼij, are xe kaj li tzam jyub, xe qui cʼulaj uqʼuial winak, ʼenam-que chu cʼulaxic i Jesus. </span><span class="Verse_Number" lang="x-acc">38</span><span lang="x-acc">ʼO jun achi chiquixol i winak xsiqʼuin che i Jesus:</span>
</div><div class="Paragraph"><span lang="x-acc">—Tijonel —xu bij— cha ʼana utzil chomal chwe, chawila ni wacʼal chwe. Xui jun wacʼal ile ʼo chwij. </span><span class="Verse_Number" lang="x-acc">39</span><span lang="x-acc">ʼO jun itzel tew cu chapo, y xak teʼet ca siqʼuinic; coc chi sicsatic, y ca wokow u cʼaxaj rumal. Cu ʼan cʼax che, y xak pachalo croʼtaj canok. </span><span class="Verse_Number" lang="x-acc">40</span><span lang="x-acc">Lic xin tzʼonoj chique i a tijoxelab caquesaj i itzel tew che, y n-xe tiqui ta che. Queje xu bij i achi ile che i Jesus. </span><span class="Verse_Number" lang="x-acc">41</span><span lang="x-acc">I Jesus xu bij:</span>
</div><div class="Paragraph"><span lang="x-acc">—¡Ay, yix chi n-tu cubibal i cʼux che i Dios; lic ix sachnak na! ʼO tan chi ʼij in ʼo iwuʼ, y yix n-ta i nawic. ¿Niʼpa nawi chic ʼij cʼa craj? —xu bij chique. Teʼuri xu bij che i achi:</span>
</div><div class="Paragraph"><span lang="x-acc">—Cha cʼama li awacʼal waral —coʼono.</span>
</div><div class="Paragraph"><span class="Verse_Number" lang="x-acc">42</span><span lang="x-acc">I acʼal xu ticba tejeb bic ruʼ i Jesus; are ʼuri, i itzel tew xu tzaksaj chic pulew y xu sicsa tan chic; lic xcʼachir puʼab. I Jesus xu yaj i itzel tew, xrutzirsaj i ala, y xu jach bi che u kajaw. </span><span class="Verse_Number" lang="x-acc">43</span><span lang="x-acc">Conojel i winak xqui bisoj i nim laj u choʼab i Dios.</span>
</div></div><div class="scrSection"><div class="Section_Head"><span lang="x-acc">I Jesus xu bij tan chic chi ca camsax na</span>
</div><div class="Paragraph"><span lang="x-acc">Tzʼakat xqui bisoj i winak wach i nim laj ʼanic xu ʼan i Jesus, ire xu bij chique u tijoxelab:</span>
</div><div class="Paragraph"><span class="Verse_Number" lang="x-acc">44</span><span lang="x-acc">—Chi ta u be bien wach i quin bij na, ma sach chi cʼux: Yin chi in Achi aj Chicaj, quin qui jach na piquiʼab i winak —xu bij i Jesus chique.</span>
</div><div class="Paragraph"><span class="Verse_Number" lang="x-acc">45</span><span lang="x-acc">I u tijoxelab n-xqui ta tu be wach usucʼ i tzij-le. Maja ca yaʼ chique quiqui ta u be. Xak xqui xij quib chu tzʼonoxic che wach usucʼ i tzij-le chi xu bij.</span>
</div></div><div class="scrSection"><div class="Section_Head"><span lang="x-acc">Pachin mas nim u ʼij, are ajchac ʼuri chiquij i rachiʼil</span>
</div><div class="Paragraph"><span class="Verse_Number" lang="x-acc">46</span><span lang="x-acc">Xoʼon panok, i u tijoxelab i Jesus xe oc chu chapic quib chi tzij pachinok chique mas nim u ʼij. </span><span class="Verse_Number" lang="x-acc">47</span><span lang="x-acc">I Jesus xu naʼo wach que tijin chu chʼobic, rumal-i xu cʼam pan jun acʼal y xu ya pu tzal. </span><span class="Verse_Number" lang="x-acc">48</span><span lang="x-acc">Teʼuri xu bij chique:</span>
</div><div class="Paragraph"><span lang="x-acc">—Pachin jun cu cʼulaj i acʼal-i ruʼ, rumal i cʼaxnabal u cʼux chwe yin, are yin ʼuri quin u cʼulaj ruʼ. Pachin quin u cʼulaj yin ruʼ, xak cu cʼulaj ʼuri i Dios ruʼ chi in takawnak lok. Pachin n-tu ʼij chixol yix, are ire ʼatz u ʼij chiquiwach i rachiʼil. (Queje ile xu bij i Jesus chique u tijoxelab.)</span>
</div></div><div class="scrSection"><div class="Section_Head"><span lang="x-acc">Pachin n-coʼon ta chʼoʼoj chikij, ka cwenta yoj ʼuri</span>
</div><div class="Paragraph"><span class="Verse_Number" lang="x-acc">49</span><span lang="x-acc">Teʼuri i ma Wan xu bij che:</span>
</div><div class="Paragraph"><span lang="x-acc">—Ka Tijonel, xkil jun achi ca tijin chi relsaxic itzel tew ruʼ u cuxtaxic a bi yet. Yoj ʼut xka bij che chi chu mayij, man n-kachiʼil taj —xu bij.</span>
</div><div class="Paragraph"><span class="Verse_Number" lang="x-acc">50</span><span lang="x-acc">Xui-ri, i Jesus xu bij che:</span>
</div><div class="Paragraph"><span lang="x-acc">—Ile mi ʼatij; man jun, we n-coʼon ta chʼoʼoj chikij, ka cwenta yoj ʼuri —xu bij che.</span>
</div></div><div class="scrSection"><div class="Section_Head"><span lang="x-acc">I Jesus xe u ʼatij i u tijoxelab chi cacaj ca kajsax ʼaʼ piquiwi i winak</span>
</div><div class="Paragraph"><span class="Verse_Number" lang="x-acc">51</span><span lang="x-acc">Are ya cu rik i ʼij re u ʼenbal i Jesus chicaj, xu cowirsaj u cʼux y xu maj u be pa Jerusalen. </span><span class="Verse_Number" lang="x-acc">52</span><span lang="x-acc">Xe u nabsaj juban aj takon quiqui tzucuj pan qui posar. Xe ʼe ique che jun aldéa u cwenta i jyub Samária. </span><span class="Verse_Number" lang="x-acc">53</span><span lang="x-acc">Xui-ri, i aj Samária n-xqui cʼulaj ta cuʼ man xquilo chi ique je aj Israel winak ʼenam-que cʼa pa Jerusalen. </span><span class="Verse_Number" lang="x-acc">54</span><span lang="x-acc">I u tijoxelab, chi ma Jacóbo i ma Wan, are xquilo wach i xqui ʼano, xqui bij che i Jesus:</span>
</div><div class="Paragraph"><span lang="x-acc">—¿Kajwal, cawaj nawi yet caka kajsaj li ʼaʼ aj chicaj, porobal-que? ¿Caka ʼan na pacha xu ʼan i mam Elías ujer? —xqui bij.</span>
</div><div class="Paragraph"><span class="Verse_Number" lang="x-acc">55</span><span lang="x-acc">I Jesus xu pisquilij rib y xe u yajo. Xu bij:</span>
</div><div class="Paragraph"><span lang="x-acc">—Yix n-iwetaʼam taj wach u noʼoj i u Tewal i Dios. Yix ix re ire, n-craj ti ire ile. </span><span class="Verse_Number" lang="x-acc">56</span><span lang="x-acc">Yin chi in Achi aj Chicaj in cʼun-nak n-in ta aj sachol qui wach i winak; xin cʼunic man que wesaj na chupam i cʼax —xu bij.</span>
</div><div class="Paragraph"><span lang="x-acc">Teʼuri xe ʼax chic che jun aldéa.</span>
</div></div><div class="scrSection"><div class="Section_Head"><span lang="x-acc">ʼO cacaj que terej chirij i Jesus, xui-ri, cʼax i terejic chirij</span>
</div><div class="Paragraph"><span class="Verse_Number" lang="x-acc">57</span><span lang="x-acc">Are que tijin chi be, ʼo jun achi xu bij che i Jesus:</span>
</div><div class="Paragraph"><span lang="x-acc">—Nim laj winak, quin ʼe na awuʼ xa ipa cat ʼe wi —coʼono.</span>
</div><div class="Paragraph"><span class="Verse_Number" lang="x-acc">58</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—(Cʼax i terejic chwij.) I yac ʼo qui jul; xak i tzʼiquin ʼo qui soc, xui-ri yin chi in Achi aj Chicaj, n-ta pa quin cotzʼba wi in jolom are quin uxlanic —xu bij che.</span>
</div><div class="Paragraph"><span class="Verse_Number" lang="x-acc">59</span><span lang="x-acc">I Jesus xu bij che jun chic:</span>
</div><div class="Paragraph"><span lang="x-acc">—Chat terej chwij —coʼono.</span>
</div><div class="Paragraph"><span lang="x-acc">Xui-ri i achi xu bij:</span>
</div><div class="Paragraph"><span lang="x-acc">—Nim laj winak, cʼa te quin terej chawij we xcam in kajaw —xu bij.</span>
</div><div class="Paragraph"><span class="Verse_Number" lang="x-acc">60</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Suʼ woʼor chat terej chwij. Niʼpa i je camnak (piqui cʼux), cha ya can piquiʼab ique quiqui muk ni qui camnak. Xui-ri yet ja paxsaj u tzijol i ʼutz laj ʼatbal tzij re i Dios —xu bij che.</span>
</div><div class="Paragraph"><span class="Verse_Number" lang="x-acc">61</span><span lang="x-acc">Teʼuri ʼo jun chic xu bij che:</span>
</div><div class="Paragraph"><span lang="x-acc">—Nim laj winak, yin quin terej na chawij. Xui-ri, nabe cha ya na chwe que in ʼijla can i je ʼo chi wachoch —xu bij.</span>
</div><div class="Paragraph"><span class="Verse_Number" lang="x-acc">62</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Suʼ woʼor chat terej chwij. Yet awetaʼam we ʼo jun ʼo rij abixbal, y xa ca taken chirij, n-sucʼul ti u chac quelic. Xak queje ile jun, we coc pu ʼatbal tzij i Dios, n-ʼus taj we cʼa cu takej wach u canam canok —xu bij che.</span>
</div></div><div class="scrSection"><div class="Section_Head"><span lang="x-acc">I Jesus xe u tak bi je seténta chu paxsaxic u tzij i Dios</span>
</div><div class="Paragraph"><span class="Chapter_Number" lang="x-acc">10</span><span class="Verse_Number" lang="x-acc">1</span><span lang="x-acc">Teʼuri i Kajwal xe u cha chic je seténta, y xe u tak bi pa cacabil chuwach ire, que ʼe pa tak tinimit, que ʼe pa tak jyub, pa ca ʼe na wi ire. </span><span class="Verse_Number" lang="x-acc">2</span><span lang="x-acc">Xu bij chique:</span>
</div><div class="Paragraph"><span lang="x-acc">—Katzij, lic nim i jachʼ ʼo chakawach, nim i cosech molic craj; i ajchaquib xa je queb oxib. Chi tzʼonoj ʼuri che i Rajaw i chac che u taka li rajchaquib chu ʼonquil. </span><span class="Verse_Number" lang="x-acc">3</span><span lang="x-acc">Jix yix pa chac. Quix in tak bic pacha ix ral tak chij chiquixol i utiw. </span><span class="Verse_Number" lang="x-acc">4</span><span lang="x-acc">Are qui maj i be, mi cʼam bi wach i qui tijo, xak mi ne i mer, loʼbal-re; xak mi cʼam chubi jumolaj i xajab; xak mi bay iwib pa tak be chi chʼaʼatic. </span><span class="Verse_Number" lang="x-acc">5</span><span lang="x-acc">Niʼpa i ja pa quix oc wi, chi tioxij i rajaw ja, chi tzʼonoj i ʼutz re i Dios piquiwi niʼpa i je ʼo ruʼ ja. </span><span class="Verse_Number" lang="x-acc">6</span><span lang="x-acc">I rajaw ja, we ʼutz u cʼux, ca qʼuiji i ʼutz-le puwi chi xi tzʼonoj che i Dios. Xak we n-ʼus ta i cʼulaxic quiqui ʼano, mi tzʼonoj ʼuri i ʼutz re i Dios piquiwi. </span><span class="Verse_Number" lang="x-acc">7</span><span lang="x-acc">We xi riko pa i quix cʼulax wi, chix ʼol chila cʼa te qui canaj we xix el chila, toʼ mix bin chi tak ja. Wach quiqui sujuj chiwe tzuk-bal-iwe, chi tija y chi tuʼu. ʼUtz we quix qui tzuk na, man jun aj chac ca majaw che chi ca toj na man u chʼacom. </span><span class="Verse_Number" lang="x-acc">8</span><span lang="x-acc">Are quix oc che jun tinimit, we quix qui cʼulaj, chi tija wach quiqui sujuj chiwe, xak </span><span class="Verse_Number" lang="x-acc">9</span><span lang="x-acc">che iwutzirsaj i iwabib je ʼo chila; chi bij chique i winak: “I ʼatbal tzij re i Dios ya ca jekanic, nakaj chic ʼo wi chiwe,” chix chok chique. </span><span class="Verse_Number" lang="x-acc">10</span><span lang="x-acc">Yix, we xix upon che jun tinimit y n-quix qui cʼulaj taj, chix el ʼuri pa be y chi bij chique: </span><span class="Verse_Number" lang="x-acc">11</span><span lang="x-acc">“I ulew re i tinimit yix chi xnaqʼui che i kakan, caka pu can chiwach; iri, cʼutbal-re chiwe, chikul yix ʼo wi i mac. Xui-ri, cha cʼun chi cʼux, i ʼutz laj ʼatbal tzij re i Dios ka sujum chiwe, y n-xiwaj taj,” chix chok chique. </span><span class="Verse_Number" lang="x-acc">12</span><span lang="x-acc">Quin bij iri chiwe: pa qʼuisbal ʼij, nim i tojpen ca tzak na puwi i tinimit-le. Nim ni tojpen ca pe na puwi, chuwach i mal laj tinimit Sodóma —xu bij i Jesus chique u tijoxelab.</span>
</div></div><div class="scrSection"><div class="Section_Head"><span lang="x-acc">I tinimit chi n-xqui coj ti Jesus, nim ni tojpen ca pe piquiwi</span>
</div><div class="Paragraph"><span class="Verse_Number" lang="x-acc">13</span><span lang="x-acc">Xu bij i Jesus chique i winak:</span>
</div><div class="Paragraph"><span lang="x-acc">—¡Toʼ i wach yix, ix aj tinimit Corazin! ¡Toʼ i wach yix, ix aj tinimit Betsáida! Nic are wi qui coj qui mac i queb tinimit Tíro y Sidon, man n-ta Dios cuʼ qui bij yix. Xui-ri, we tene in ʼanom uqʼuial milágro cuʼ ique pacha in ʼanom iwuʼ yix, ique ʼuri ya qui jalwachim tene chic-i i qui cʼaslemal; xak que bison tene-ri rumal i qui mac. </span><span class="Verse_Number" lang="x-acc">14</span><span lang="x-acc">Xui-ri yix ni jalwachim ta i cʼaslemal; are ca cʼun i qʼuisbal ʼij, nim ni tojpen ca pe piwi, chuwach i tojpen chi ca pe piquiwi i je aj Tíro, i je aj Sidon. </span><span class="Verse_Number" lang="x-acc">15</span><span lang="x-acc">Xak yix, chi ix aj tinimit Capernaum, qui chʼob yix lic ix ʼutz, ya mer quix oc chila chicaj, qui bij yix. Xui-ri, ya mer quix kaj pa ʼaʼ. (Queje ile xu bij i Jesus chique.)</span>
</div><div class="Paragraph"><span lang="x-acc">Teʼuri xu bij chique u tijoxelab:</span>
</div><div class="Paragraph"><span class="Verse_Number" lang="x-acc">16</span><span lang="x-acc">—Pachin jun lic cu coj retalil wach i qui bij yix, queʼel ʼuri che chi ca tijin chu cojic wach i quin bij yin; xak pachin jun quix u xutuj yix, queʼel ʼuri chi are yin quin u xutuj. Pachin jun quin u xutuj, queʼelok chi cu xutuj i Dios, chi in takawnak lok. (Queje xu bij i Jesus ile chique.)</span>
</div></div><div class="scrSection"><div class="Section_Head"><span lang="x-acc">Wach xu bij i Jesus chique i seténta are xe tzalij lok</span>
</div><div class="Paragraph"><span class="Verse_Number" lang="x-acc">17</span><span lang="x-acc">Xoʼon panok, xe tzalij li seténta, lic que quicotic. Xqui bij:</span>
</div><div class="Paragraph"><span lang="x-acc">—Kajwal, nim i choʼab xa ya pakaʼab. Xak ʼo ne li itzel tew xe ʼel chique i winak are xka cuxtaj a bi chique —xqui bij che.</span>
</div><div class="Paragraph"><span class="Verse_Number" lang="x-acc">18</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Xak i itzel, chi Satanas, xkaj u choʼab, xwil yin wach u tzakic pacha jun ray aj chicaj. </span><span class="Verse_Number" lang="x-acc">19</span><span lang="x-acc">Katzij, nim i choʼab in yom chiwe: quix bin na piquiwi i cumatz, tak i sinaj, y n-ta cʼax quiqui ʼan chiwe. Quix tiqui che itzel, ronojel i u choʼab y n-ta cu ʼan chiwe. </span><span class="Verse_Number" lang="x-acc">20</span><span lang="x-acc">Xui-ri, mix quicot che ile. Mix quicot rumal itzel tew chi que cojon chiwe, chi que ʼanmaj chiwach. Are, chix quicot che, chi tzʼibtal chic i bi chila chicaj. (Queje xu bij i Jesus ile chique.)</span>
</div></div><div class="scrSection"><div class="Section_Head"><span lang="x-acc">I Jesus ca quicot rumal wach u ʼanom u Kajaw</span>
</div><div class="Paragraph"><span class="Verse_Number" lang="x-acc">21</span><span lang="x-acc">Are ʼuri, i Jesus lic ca quicot rumal u Tewal i Dios; xu jek chʼaʼatic ruʼ i Dios. Xu bij:</span>
</div><div class="Paragraph"><span lang="x-acc">—Quin cʼamwaj, quin tioxij chawe, Ta, chi at rajaw i caj, at rajaw i ulew. Quin tioxij chawe man a yom chique i n-ti qui ʼij chi quiqui ta u be wach a chʼobom yet. Xui-ri awuwam u wach chique i ʼo qui noʼoj, chique i nimak qui nojbal. Queje xa ʼan ile, Ta, man queje ile cawaj yet —xu bij i Jesus.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Teʼuri xu bij chique i winak:</span>
</div><div class="Paragraph"><span lang="x-acc">—Ronojel niʼpa i ʼolic, in Kajaw u yom pinʼab yin. Mi jun retaʼam pachin i u Cʼojol i Dios, xui i Ta chicaj. Xak mi jun retaʼam pachin i Ta; xui yin chi in u Cʼojol wetaʼam, xak niʼpa i winak chi quin ʼalijinsaj i Dios chique, quetaʼam. Queje xu bij i Jesus ile chique i winak.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Are ʼuri, i Jesus xe u takej i u tijoxelab. Xu bij chique ique quituquel:</span>
</div><div class="Paragraph"><span lang="x-acc">—ʼUtz iwe yix, rumal wach tak quix tijin chi rilic. </span><span class="Verse_Number" lang="x-acc">24</span><span lang="x-acc">Quin bij iri chiwe: Je qʼui ajbil u tzij i Dios ujer, xak i nimak tak ʼatol tzij, xcaj rilic u wach, niʼpa tak i quix tijin yix chi rilic woʼor, péro n-xquil taj; xcaj te u tayic i tzij chi quix tijin yix chu tayic, péro n-xqui ta taj. (Queje ile xu bij i Jesus chique i u tijoxelab.)</span>
</div></div><div class="scrSection"><div class="Section_Head"><span lang="x-acc">Wach i cʼaxnabal cʼuxij xu ʼan i ʼutz laj aj Samária</span>
</div><div class="Paragraph"><span class="Verse_Number" lang="x-acc">25</span><span lang="x-acc">ʼO jun tijonel re i ujer ʼatbal tzij, craj ire cu cʼam u pam i Jesus; xwalijic y xa ʼe ruʼ; xu tzʼonoj che:</span>
</div><div class="Paragraph"><span lang="x-acc">—Tijonel, ¿Wach i quin ʼan na, quin rikbej re in cʼaslemal chi n-tu qʼuisic? —xu bij.</span>
</div><div class="Paragraph"><span class="Verse_Number" lang="x-acc">26</span><span lang="x-acc">I Jesus xu laʼ u wach che:</span>
</div><div class="Paragraph"><span lang="x-acc">—¿Wach cu bij i ujer ʼatbal tzij? ¿Wach cawil yet che i wuj-le? —xu bij che.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Ire xu bij:</span>
</div><div class="Paragraph"><span lang="x-acc">—Cu bij i u wuj i Dios, “Chawaj Awajwal Dios ronojel a cʼux, ronojel awanima, ronojel a nojbal, ronojel a choʼab,” cu bij. Xak cu bij: “Chawaj a loʼcʼanij pacha cawaj awib yet,” queje ile tzʼibtal canok —xu bij i achi.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Teʼuri i Jesus xi bij che:</span>
</div><div class="Paragraph"><span lang="x-acc">—ʼUtz i xa bij; we queje ca ʼan yet ile, ca rik ʼuri a cʼaslemal —coʼono.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I tijonel re i tzij pixab, craj ire lic ʼo u noʼoj quiquil ni winak; rumal-i xu tzʼonoj chic:</span>
</div><div class="Paragraph"><span lang="x-acc">—¿Je pachin in loʼcʼanij? —xu bij.</span>
</div><div class="Paragraph"><span class="Verse_Number" lang="x-acc">30</span><span lang="x-acc">Are ʼuri i Jesus xu jek u bixquil jun tijojbal tzij che. Xu bij:</span>
</div><div class="Paragraph"><span lang="x-acc">—ʼO jun aj Israel xel pa Jerusalen, ʼenam-re pa Jerico. Are ca tijin chi be, xe u cʼulaj juban iliʼomab y xqui chapo. Xquelʼaj ubitak-re, xak i u ʼuʼ. Xqui ʼan cʼax che, laj xqui camsaj canok; y xe ʼec. </span><span class="Verse_Number" lang="x-acc">31</span><span lang="x-acc">Jun rat u ʼonquil ile, ʼo jun sacerdóte xicʼaw che i be-le. Are xril i achi chi ʼantal cʼax che, xu sol u be chuwach. </span><span class="Verse_Number" lang="x-acc">32</span><span lang="x-acc">Xoʼon chupanok, ʼo jun aj patan pa rachoch i Dios xak xicʼaw che i be-le. Are xupon chila pa ʼo wi i achi, xui xrilo, xak xu sol u be chuwach, y xa ʼec. </span><span class="Verse_Number" lang="x-acc">33</span><span lang="x-acc">Xoʼon chupan jubiʼ, ʼo jun achi aj Samária ca tijin chi be, xicʼaw ruʼ. Ire, are xrilo, lic cʼax xu na u cʼux, </span><span class="Verse_Number" lang="x-acc">34</span><span lang="x-acc">y xtejeb ruʼ. Xu cunaj i soctajnak che; xu coj acéite che, tak i víno. Y xu xim ruʼ cʼul. Teʼuri xu ya bi chirij u caway y xu cʼam bic; xu tzucuj u posar y xu chajij. </span><span class="Verse_Number" lang="x-acc">35</span><span lang="x-acc">Chucab ʼij, are ya cu maj u be, xu ya can mer che i rajaw i posar. Xu bij che: “Ca chajij i achi-ri chwe, y we n-coʼon ti mer-le, are quin tzalij chalok, quin yijba chawe,” xu bij. (Queje i tijojbal tzij ile xu bij i Jesus che i tijonel re i ʼatbal tzij.) </span><span class="Verse_Number" lang="x-acc">36</span><span lang="x-acc">Teʼuri xu bij che:</span>
</div><div class="Paragraph"><span lang="x-acc">—Woʼor cha bij chwe wach ca chʼob yet che ile. ¿Pachin chique i je oxib-le xu ʼan u loʼcʼanij che i achi chi soctajnak cumal iliʼomab? —xu bij.</span>
</div><div class="Paragraph"><span class="Verse_Number" lang="x-acc">37</span><span lang="x-acc">I tijonel re i ʼatbal tzij xu bij:</span>
</div><div class="Paragraph"><span lang="x-acc">—Are i jun chi cʼax xu na i achi soctajnak —coʼono.</span>
</div><div class="Paragraph"><span lang="x-acc">Teʼuri i Jesus xu bij che:</span>
</div><div class="Paragraph"><span lang="x-acc">—Xak yet queje cha ʼana ile —coʼon che.</span>
</div></div><div class="scrSection"><div class="Section_Head"><span lang="x-acc">I ati Mariy xnaw che u tzij i Jesus; i ati Márta xa ca cʼachir che u chac</span>
</div><div class="Paragraph"><span class="Verse_Number" lang="x-acc">38</span><span lang="x-acc">I Jesus xu maj chubi u be, y xupon che jun aldéa pa ʼo wi i rachoch jun ixok, ati Márta u bi. Ire xu cʼulaj i Jesus ruʼ ja. </span><span class="Verse_Number" lang="x-acc">39</span><span lang="x-acc">I ixok-le, ʼo jun u chaʼ, ati Mariy u bi. Ire xcubi chi rakan i Jesus, cu tabej-re wach i cu bij. </span><span class="Verse_Number" lang="x-acc">40</span><span lang="x-acc">I ati Márta, lic ʼo i cu ʼano, lic ca cʼachir rumal. Are ʼuri ire xtejeb pan ruʼ i Jesus. Xu bij che:</span>
</div><div class="Paragraph"><span lang="x-acc">—Kajwal, yin lic ʼo ni quin ʼano; in chaʼ n-quin u to taj. ¿N-ta coʼon ile chawe? Cha bij che chi quin u to —xu bij.</span>
</div><div class="Paragraph"><span class="Verse_Number" lang="x-acc">41</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Ati Márta, lic latzʼabnak a wach ruʼ wach i ca ʼano, lic cat cʼachir rumal. </span><span class="Verse_Number" lang="x-acc">42</span><span lang="x-acc">Xa junacos ʼo u chac ca ʼano, pacha ca tijin i ati Mariy chu ʼanic. Ire u chom ni ʼutz chawach yet, chi cajwax che, y mi jun ca majaw che. (Queje xu bij i Jesus ile che.)</span>
</div></div><div class="scrSection"><div class="Section_Head"><span lang="x-acc">I Jesus xu cʼutu wach u tzʼonoxic caka ʼan che i Dios</span>
</div><div class="Paragraph"><span class="Chapter_Number" lang="x-acc">11</span><span class="Verse_Number" lang="x-acc">1</span><span lang="x-acc">I Jesus ʼo che jun lugar, ca tijin chu tzʼonoxic che i Dios. Are xutzinic, ʼo jun chique u tijoxelab xu bij che:</span>
</div><div class="Paragraph"><span lang="x-acc">—Kajwal, cha cʼutu chake wach u tzʼonoxic caka ʼan che i Dios. Cha ʼana pacha i ma Wan, aj kajsanel ya; ire xu cʼut chique u tijoxelab wach u tzʼonoxic che i Dios quiqui ʼano. (Queje ile xu bij che i Jesus.)</span>
</div><div class="Paragraph"><span class="Verse_Number" lang="x-acc">2</span><span lang="x-acc">I Jesus xu bij:</span>
</div><div class="Paragraph"><span lang="x-acc">Yix, are qui tzʼonoj che i Dios, queje iri chi bij:</span>
</div><div class="Line1"><span lang="x-acc">Ka Kajaw chicaj, chocsax u ʼij a bi. Cha petsax a ʼatbal tzij pakawi; cha ʼana na waral chuwach i jyub taʼaj xak jun ruʼ pacha i ca ʼani chila chicaj.</span>
</div><div class="Line1"><span class="Verse_Number" lang="x-acc">3</span><span lang="x-acc">Cha ya na chake i ka wa re woʼor.</span>
</div><div class="Line1"><span class="Verse_Number" lang="x-acc">4</span><span lang="x-acc">Cha cuyu ni ka mac man xak yoj caka cuy ni qui mac niʼpa i je macun-nak chikij.</span>
</div><div class="Line1"><span lang="x-acc">Ma ya chake coj tzak chupam i mac atzalal, xui-ri, choj awesaj puʼab itzel.</span>
</div><div class="Paragraph_Continuation"><span lang="x-acc">(Queje ile chi tzʼonoj che i Dios —xu bij i Jesus chique.)</span>
</div><div class="Paragraph"><span class="Verse_Number" lang="x-acc">5</span><span lang="x-acc">Teʼuri xak xu bij chique:</span>
</div><div class="Paragraph"><span lang="x-acc">—We ʼo jun chiwe yix, tiqʼuil aʼab cupon jun rulaʼ, pent n-tu wa tzukbal-re. Rumal ʼuri ca ʼe ruʼ jun u loʼcʼanij y cu bij che: “Cuyu in mac, quin jal oxib a wa,” cu bij che, </span><span class="Verse_Number" lang="x-acc">6</span><span lang="x-acc">“man xcʼun jun wulaʼ y n-ti quin ya che, wach i cu tijo.” (Pent queje ile cu bij che.) </span><span class="Verse_Number" lang="x-acc">7</span><span lang="x-acc">I u loʼcʼanij chi ʼo paja pent cu bij che, “Min a cʼascʼa. I uchija ʼo chic lawe che; i wacʼal je ʼo wuʼ chuwi chʼat, cʼax quin walij cumal. Rumal-i, n-ti quin ya chawe,” pent cu bij che. </span><span class="Verse_Number" lang="x-acc">8</span><span lang="x-acc">Pent ire n-ca walij ta chu ʼanic jun pawor che u loʼcʼanij; xui-ri, we i jun n-cu mayij tu tzʼonoxic, i rajaw ja cawalij na ʼuri. Cu ya na che, wach i rajwaxic, man n-xu mayij tu tzʼonoxic che. </span><span class="Verse_Number" lang="x-acc">9</span><span lang="x-acc">ʼO jun tzij quin bij na chiwe: we ʼo rajwaxic chiwe, chi tzʼonoj, y Dios cu ya na chiwe; chi tzucuj, y qui rik na; chi cʼojcʼa i porta, y ca jak na chiwe. </span><span class="Verse_Number" lang="x-acc">10</span><span lang="x-acc">Queje ile chi ʼana, man we jun lic cu tzʼonoj, ca yaʼ na che; we lic cu tzucuj, cu rik na; we lic cu cʼojcʼa i porta, ca jak na che.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Yix chi ix kajawxel, we ʼo jun iwacʼal cu tzʼonoj u wa chiwe, ¿xataba qui ya jun abaj che, pu qʼuexel u wa? N-queje ti ile. Xak we cu tzʼonoj car chiwe, ¿xataba qui ya jun cumatz che, pu qʼuexel? Xak n-queje taj. </span><span class="Verse_Number" lang="x-acc">12</span><span lang="x-acc">Xak we cu tzʼonoj sakmol chiwe, ¿xataba qui ya jun sinaj che? N-queje taj. </span><span class="Verse_Number" lang="x-acc">13</span><span lang="x-acc">Yix, chi n-kas ta ix ʼutz, lic ix sicʼaj chu yaʼic i ʼutz chique iwacʼal. Bay, we queje yix ile, chi xa ix winak, mas ʼutz coʼon i Ta chicaj chuwach ile. Lic cu tak li u Tewal chique pachin i que tzʼonow che. (Queje ile xu bij i Jesus chique i je teren chirij.)</span>
</div></div><div class="scrSection"><div class="Section_Head"><span lang="x-acc">Xqui bij i aj Fariséo chi u choʼab i Jesus, xa ruʼ itzel petnak wi</span>
</div><div class="Paragraph"><span class="Verse_Number" lang="x-acc">14</span><span lang="x-acc">I Jesus ca tijin chi relsaxic jun itzel tew che jun mem; are xelic, i achi xchʼawic. I winak lic xqui bisoj ile. </span><span class="Verse_Number" lang="x-acc">15</span><span lang="x-acc">Xui-ri, ʼo jujun xqui bij:</span>
</div><div class="Paragraph"><span lang="x-acc">—I achi-le cresaj i itzel tew chique i winak xa rumal u choʼab itzel ʼo ruʼ. I choʼab ʼo ruʼ, xa re i Beelzebu chi cajʼatzil itzel tak tew —xe cha.</span>
</div><div class="Paragraph"><span class="Verse_Number" lang="x-acc">16</span><span lang="x-acc">ʼO juban chic cacaj quiqui cʼam u pam. Xqui tzʼonoj jun milágro che, cʼutbal-re chique we Dios ʼo ruʼ. </span><span class="Verse_Number" lang="x-acc">17</span><span lang="x-acc">Ire retaʼam chic wach que tijin chu chʼobic, rumal-i xu bij chique:</span>
</div><div class="Paragraph"><span lang="x-acc">—Jun tinimit, we quiqui ʼan tak tzobajil che quib, quiqui ʼanbej chʼoʼoj chiquiwach, xa quiqui sach qui wach ʼuri. Xak queje juban alcʼwalaxel, we n-junam ti qui wach, we quiqui jach quib chiquiwach, ca sach qui wach. </span><span class="Verse_Number" lang="x-acc">18</span><span lang="x-acc">Xak queje queʼel ile che i Satanas; we ʼo jujun itzel quiqui ʼan chʼoʼoj chiquiwach je itzel, n-que najtin ta ʼuri. Qui bij yix chi ruʼ u choʼab itzel</span><span class="scrFootnoteMarker"><a href="#F6a698993-648b-4db6-86f3-d89b0cc50898"></a></span><span class="Note_General_Paragraph" id="F6A698993-648B-4DB6-86F3-D89B0CC50898" title="o"><span lang="x-acc">I mer tzij xu bij are iri: ruʼ u choʼab i Beelzebu. (Are itzel.)</span>
</span><span lang="x-acc"> xwesaj bi itzel tew. </span><span class="Verse_Number" lang="x-acc">19</span><span lang="x-acc">Bay, i tijoxelab yix xak caquesaj bi itzel tew chique i winak; ¿pachin ʼuri yawnak ile piquiʼab ique? Ruʼ ile, chi quiqui ʼan i tijoxelab yix, ca ʼalijin ʼuri chiwe chi n-usucʼ taj wach i xi bij. </span><span class="Verse_Number" lang="x-acc">20</span><span lang="x-acc">Are i u choʼab i Dios ʼo wuʼ, are i quelsaw bi itzel tak tew. Queje ile ca ʼalijinsax chiwe chi i ʼatbal tzij re i Dios ya ʼo chic chiwach.</span>
</div><div class="Paragraph"><span class="Verse_Number" lang="x-acc">21</span><span lang="x-acc">(Qui bij yix chi ruʼ u choʼab itzel, xwesaj bi itzel tew, péro n-ruʼ taj.) Iwetaʼam yix iri: we ʼo jun achi ʼo u choʼab, we lic cu chajij i rachoch, we xak ʼo ni rucʼam tobal-rib, n-ca sach ta ʼuri ubitak-re. </span><span class="Verse_Number" lang="x-acc">22</span><span lang="x-acc">Xui-ri we ca cʼun jun chic mas nim ni u choʼab, ca tiqui na ʼuri che i rajaw ja. ʼIs cu maj na che wach i rucʼam, chajbal re i rachoch; cu maj na che wach i cul u cʼux che, tobal rib. Teʼuri cresaj niʼpa ubitak-re, y cu ʼan na che pacha craj ire. (Are i tijojbal tzij ile xu bij i Jesus chique, cʼutbal-re chique chi nim ni u choʼab ire chuwach itzel.) Teʼuri xu bij chique:</span>
</div><div class="Paragraph"><span class="Verse_Number" lang="x-acc">23</span><span lang="x-acc">—Pachin n-cu ya tu wach wuʼ, ire aj chʼoʼoj ʼuri chwij. Xak pachin jun n-quin u to ta chi qui molic in chij, xa que u quichersaj bi ʼuri qui wach chwe —xu bij chique.</span>
</div></div><div class="scrSection"><div class="Section_Head"><span lang="x-acc">Jun itzel tew cu tzucuj wach tan chic u tzalijbal che jun winak</span>
</div><div class="Paragraph"><span class="Verse_Number" lang="x-acc">24</span><span lang="x-acc">I Jesus xak xu bij i tzij-i chique:</span>
</div><div class="Paragraph"><span lang="x-acc">—Jun itzel tew, we xel che jun winak, xa ca bin pa chakij jyub chu tzucuxic pa cuxlan wi, y n-cu rik taj. Teʼuri cu bij pu jolom: “Quin tzalij chic che i wachoch pa i xin pe wi,” cu bij, y ca tzalij chic ʼuri. </span><span class="Verse_Number" lang="x-acc">25</span><span lang="x-acc">Are cupon tan chic ruʼ achi, cu rik i pu cʼux i achi-le pacha jun ja lic josʼim, lic yijbam na che jun rajaw cʼacʼ. </span><span class="Verse_Number" lang="x-acc">26</span><span lang="x-acc">Teʼuri i itzel tew que u tzucuj bi i rachiʼil; que u rik je wukub, mas je mal chuwach ire. Que u cʼam bi ruʼ, y conojel que oc che achi. Chila que jeki wi. Teʼuri i achi-le, lic mas mal queʼel chuwach li ujer. (Queje xu bij i Jesus ile chique.)</span>
</div></div><div class="scrSection"><div class="Section_Head"><span lang="x-acc">ʼUtz que ique chi quiqui coj u tzij i Dios</span>
</div><div class="Paragraph"><span class="Verse_Number" lang="x-acc">27</span><span lang="x-acc">Are xutzin u bixquil ile chique, ʼo jun ixok ʼo chiquixol i uqʼuial winak, co xu bij:</span>
</div><div class="Paragraph"><span lang="x-acc">—¡ʼUtz re ixok chi xat alax ruʼ! ¡ʼUtz re ixok chi xat u tzʼumansaj! —xu bij.</span>
</div><div class="Paragraph"><span class="Verse_Number" lang="x-acc">28</span><span lang="x-acc">I Jesus xu laʼ u wach che:</span>
</div><div class="Paragraph"><span lang="x-acc">—Mas ʼutz que ique chi quiqui ta u tzij i Dios y quiqui cojo —xu bij.</span>
</div></div><div class="scrSection"><div class="Section_Head"><span lang="x-acc">I winak xa cacaj rilic jun milágro</span>
</div><div class="Paragraph"><span class="Verse_Number" lang="x-acc">29</span><span lang="x-acc">I winak lic ca tijin qui moltajic chirij i Jesus. Ire xu jek u bixquil chique:</span>
</div><div class="Paragraph"><span lang="x-acc">—I winak je re woʼor lic je mal na: xa quiqui tzʼonoj jun milágro chiquiwach, cʼutbal re u choʼab i Dios, péro n-ta jun milágro ca ʼan na chiquiwach, xui ile pacha ʼantal che i ma Jonas, chi ajbil u tzij i Dios ujer; are i milágro-le quiquil na. </span><span class="Verse_Number" lang="x-acc">30</span><span lang="x-acc">Wach xa ʼani che i ma Jonas ujer are ʼilbal re i Dios chique i winak aj Nínive. Xak queje ile, wach quin ʼan ni yin, chi in Achi aj Chicaj, are i cʼutbal na re chique i winak re woʼor chi Dios ʼo wuʼ. </span><span class="Verse_Number" lang="x-acc">31</span><span lang="x-acc">Cu rik ni ʼij, i winak je re woʼor, ca ʼat ni tzij piquiwi, wach i qui ʼanom. Are ʼuri, i ixok chi ʼatol tzij re i pa Sur ujer, ire cu coj ni qui mac rumal wach que tijin chu ʼonquil woʼor. Ire, ujer lic naj xpe wi chu tayic u nojbal i mam Salomon, chi mas ʼo u noʼoj. Péro i winak re woʼor n-cacaj ta quiqui ta i Jun cʼun-nak chi, chiquixol; nim ni u noʼoj chuwach i mam Salomon. </span><span class="Verse_Number" lang="x-acc">32</span><span lang="x-acc">Are ca pe i ʼij chi ca ʼat ni tzij piquiwi i winak je re woʼor, i ujer aj Nínive winak quiqui coj ni qui mac i je re woʼor. Man i aj Nínive xqui jalwachij qui cʼaslemal are xqui ta u tzij i Dios rumal i ma Jonas; xui-ri, i winak re woʼor n-quiqui coj ta i Jun cʼun-nak cuʼ, chi nim ni u ʼij chuwach i ma Jonas. Rumal-i, cocsax ni qui mac —xu bij chique i uqʼuial winak.</span>
</div></div><div class="scrSection"><div class="Section_Head"><span lang="x-acc">We lic caka takej i Dios, queʼel chake pacha lic ʼutz i ka baʼwach</span>
</div><div class="Paragraph"><span class="Verse_Number" lang="x-acc">33</span><span lang="x-acc">—Jun, we cu tzij jun cantil, n-cruwaj taj, xak n-cu min ta chuxeʼ jun cajon. Are i cu ʼano, cu ya ʼan chicaj, man niʼpa i que oc bic que tzun na. </span><span class="Verse_Number" lang="x-acc">34</span><span lang="x-acc">I baʼwach pacha jun cantil chiwe; rumal i baʼwach coc i sak che i chʼacul. We lic ʼutz i baʼwach, lic coc i sak ʼuri pi cʼux. Xui-ri, we i baʼwach n-coʼon ti u chac, ix ʼo ʼuri pa ʼekumal. </span><span class="Verse_Number" lang="x-acc">35</span><span lang="x-acc">Chi ʼana cwent che i sak ʼo iwuʼ, mokxa toʼ coʼon ʼekumal. </span><span class="Verse_Number" lang="x-acc">36</span><span lang="x-acc">We lic ocnak i sak iwuʼ, ronojel i cʼux, ronojel i nojbal, we n-ta pichʼ ʼekumal chiwe, ronojel ʼuri ʼis sak chiwe, pacha coʼon jun cantil lic chom u tzunbal —xu bij chique.</span>
</div></div><div class="scrSection"><div class="Section_Head"><span lang="x-acc">I Jesus xu sakij wach i qui mac i aj Fariséo xak i nimak tak tijonel</span>
</div><div class="Paragraph"><span class="Verse_Number" lang="x-acc">37</span><span lang="x-acc">I Jesus, are xu qʼuis u bixquil chique, are ʼuri ʼo jun aj Fariséo xu siqʼuij ruʼ chi rachoch man cu tij u wa ruʼ. I Jesus xa ʼec, xoc pa ja, y xcubi chi mexa. </span><span class="Verse_Number" lang="x-acc">38</span><span lang="x-acc">I aj Fariséo xu bisoj wach xu ʼan i Jesus, man n-xu chʼaj ti u kul u ʼab cʼa pu chʼuc are xoc chi waʼim, pacha quiqui ʼan ique. </span><span class="Verse_Number" lang="x-acc">39</span><span lang="x-acc">Are ʼuri i Kajwal xu bij che:</span>
</div><div class="Paragraph"><span lang="x-acc">—Yix chi ix aj Fariséo winak, lic qui chʼaj i rij i tuʼbal ya, i rij i lak; xak lic qui ʼan pen u chʼajic i ʼab. Xui-ri i pi cʼux, lic tzʼil, niʼpa i ʼo i wuʼ ʼis iwelʼam, lic ix mal. </span><span class="Verse_Number" lang="x-acc">40</span><span lang="x-acc">¡Yix n-ta i noʼoj! ¿N-iwetaʼam ta ba-ri chi n-xui ta i chʼacul u yijbam i Dios? ¡Xak u yijbam i pi cʼux! </span><span class="Verse_Number" lang="x-acc">41</span><span lang="x-acc">Che i to i nibaʼib ruʼ u bitak iwe, chi ʼana i ʼutz ruʼ i cʼux; teʼuri xak i pi cʼux, chʼam na queʼelok; n-xui ta i ʼab, chʼam.</span>
</div><div class="Paragraph"><span class="Verse_Number" lang="x-acc">42</span><span lang="x-acc">¡Toʼ i wach yix, ix aj Fariséo! Niʼpa i ʼo iwuʼ chi n-ta kas u chac, ile ʼut qui ʼan pen i relsaxic jun tant che i lajuj, qui ya na che i Dios. Queje qui ʼan ile ruʼ i arawen, ruʼ i aruta, xak ruʼ i ral tak ʼes chi cu ya ni u jelal i comída. Xui-ri, n-qui ʼan ta pen u ʼanic i sucʼulic chuwach i Dios, xak mi ne i cʼaxnabal i cʼux che. Are ile ʼo u chac qui ʼan na, xak ʼo u chac chi qui jach i nabe tant che i Dios che i qui chʼaco.</span>
</div><div class="Paragraph"><span class="Verse_Number" lang="x-acc">43</span><span lang="x-acc">¡Toʼ i wach yix, ix aj Fariséo! Cʼax qui na i cubibal ʼo u ʼij pa tak i molbalʼib. Cʼax qui na i tioxixic cumal i winak pa qʼuebal, cojbal re i ʼij.</span>
</div><div class="Paragraph"><span class="Verse_Number" lang="x-acc">44</span><span lang="x-acc">¡Toʼ i wach yix, ix tijonel re i ʼatbal tzij, xak yix chi ix aj Fariséo! ¡Xa queb i palaj! Ix pacha jul re camnak, n-ca ʼalijin taj we ʼo camnak chupam. Toʼ que bin i winak puwi, y n-quetaʼam taj chi que quitzix na rumal. (Queje xu bij i Jesus ile chique.)</span>
</div><div class="Paragraph"><span class="Verse_Number" lang="x-acc">45</span><span lang="x-acc">ʼO jun tijonel re i ujer ʼatbal tzij xak xu ta wach xu bij i Jesus. Xu bij ʼuri che:</span>
</div><div class="Paragraph"><span lang="x-acc">—Tijonel, yet are xa bij i tzij-le, xak xoj a chʼachʼa ni yoj. Cʼax caka ta yoj ile —coʼono.</span>
</div><div class="Paragraph"><span class="Verse_Number" lang="x-acc">46</span><span lang="x-acc">I Jesus xu laʼ u wach che:</span>
</div><div class="Paragraph"><span lang="x-acc">—Xak yix, ¡toʼ ni wach, ix aj tijonel! Yix, qʼui ni ʼatbal tzij qui ya chiquikul i winak, chi quiqui ʼan na; pacha jun ekan lic nim, chi mi jun ca chʼijawic, y yix mi xa ta jubiʼ que i to ruʼ.</span>
</div><div class="Paragraph"><span class="Verse_Number" lang="x-acc">47</span><span lang="x-acc">¡Toʼ i wach yix! Yix qui yijba i chom laj qui pantion i ujer ajbil u tzij i Dios, xui-ri, lic are iwatit i mam yix xe qui camsaj. </span><span class="Verse_Number" lang="x-acc">48</span><span lang="x-acc">Queje ile qui ʼalijinsaj chi yix iwetaʼam wach qui ʼanom, xak i yom ni wach cuʼ. Ique xe qui camsaj; y yix qui yijba qui pantion.</span>
</div><div class="Paragraph"><span class="Verse_Number" lang="x-acc">49</span><span lang="x-acc">I Dios, mas ʼo u noʼoj; retaʼam li ujer wach i qui ʼan ni yix woʼor. Rumal-i xu bij: “Que in tak bi i je ajbil in tzij cuʼ</span><span class="scrFootnoteMarker"><a href="#F7eab5785-c168-40fe-853e-70e8a15ac578"></a></span><span class="Note_General_Paragraph" id="F7EAB5785-C168-40FE-853E-70E8A15AC578" title="p"><span lang="x-acc">Cuʼ i aj Israel.</span>
</span><span lang="x-acc">, xak i je wapostelab. Xui-ri, ʼo jujun chique que camsax na; xak je ʼo jujun ca ʼan ni cʼax chique,” xu bij. </span><span class="Verse_Number" lang="x-acc">50</span><span lang="x-acc">I winak re woʼor, quiqui toj na i qui camsaxic i je ajbil u tzij i Dios ujer. Je niʼpa i je camsam na cʼa chu xebal ʼij sak, i winak re woʼor quiqui tojo. </span><span class="Verse_Number" lang="x-acc">51</span><span lang="x-acc">ʼIs quiqui toj na: quiqui toj ni nabe, chi u camsaxic i a-Abel; queje ile xpetic cʼa are xcamsax i mam Zacarías chi xqui camsaj pa rachoch i Dios, chuwach i lugar ʼo u ʼij. I winak re woʼor, ʼis quiqui toj ni ronojel, niʼpa i petnak lok cʼa chu xebal ʼij sak.</span>
</div><div class="Paragraph"><span class="Verse_Number" lang="x-acc">52</span><span lang="x-acc">¡Toʼ i wach yix, ix tijonel re i ujer ʼatbal tzij! Yix lic chikul ʼo wi u cʼutic i sak laj tzij chique i winak, xui-ri, n-qui ʼan taj. Queʼel chiwe pacha ʼo jun lawe piʼab, xui-ri n-qui jak ti uchija. Mi tene quix oc bi yix, xak mi ne qui ya chique i juban que oc bic. (Queje ile xu bij i Jesus chique.)</span>
</div><div class="Paragraph"><span class="Verse_Number" lang="x-acc">53</span><span lang="x-acc">Teʼuri lic xpe coywal i je tijonel re i ʼatbal tzij, xak i je aj Fariséo rumal wach i xu bij. Xe oc chu toʼtaxic, y xe oc chu tzʼonoxic uqʼuial tzij che. </span><span class="Verse_Number" lang="x-acc">54</span><span lang="x-acc">Quiqui tzucuj tzaksabal-re che u tzij, cojbal re u mac.</span>
</div></div><div class="scrSection"><div class="Section_Head"><span lang="x-acc">Chi ʼana cwent che iwib, mokxa coʼon queb i palaj</span>
</div><div class="Paragraph"><span class="Chapter_Number" lang="x-acc">12</span><span class="Verse_Number" lang="x-acc">1</span><span lang="x-acc">Che tak i ʼij-le, je qʼui i winak xe moltaj ruʼ i Jesus, lic je mil, je mil. Que bajbatic rumal qui qʼuial. Are ʼuri i Jesus xu jek chʼaʼatic cuʼ u tijoxelab.</span>
</div><div class="Paragraph"><span lang="x-acc">—Chi ʼana cwent che iwib, mokxa quix ʼelic pacha i je aj Fariséo, xa queb qui palaj. Ile pacha coʼon i cunbal re i caxlanwa. </span><span class="Verse_Number" lang="x-acc">2</span><span lang="x-acc">Niʼpa i n-ʼalijinsam taj, ca ʼalijinsax na; niʼpa i uwam u wach, ca ʼetamax na. </span><span class="Verse_Number" lang="x-acc">3</span><span lang="x-acc">Rumal-i, ronojel niʼpa i bim yix pa ʼekumal, ca tataj ni rason chi sak; niʼpa i bim na paja aliʼal, lic tzʼapim i uchija, ʼo i ca siqʼuin na chu bixquil chuwi tak ja —xu bij i Jesus.</span>
</div></div><div class="scrSection"><div class="Section_Head"><span lang="x-acc">Mi xij iwib chique i winak; are, chi xija iwib che i Dios</span>
</div><div class="Paragraph"><span class="Verse_Number" lang="x-acc">4</span><span lang="x-acc">Yix chi ix wachiʼil, quin bij ni iri chiwe: mi xij iwib chique i quiqui camsaj i chʼacul. Xui ile que tiqui chu ʼonquil; n-que tiqui ta chu camsaxic iwanima. </span><span class="Verse_Number" lang="x-acc">5</span><span lang="x-acc">Yin quin bij na chiwe pachin che, chi xija iwib: chi xija iwib che i Dios; ire, we xix camsaxic, ʼo puʼab quix u ya pa ʼaʼ. Are, chi xija iwib che ire.</span>
</div><div class="Paragraph"><span class="Verse_Number" lang="x-acc">6</span><span lang="x-acc">(I Dios quix u chajij.) Iwetaʼam chi jun tzʼiquin n-pakal taj, xa queb centávo i cajil je joʼob. Péro i Dios que u chajij, n-que u sach ta pu cʼux. </span><span class="Verse_Number" lang="x-acc">7</span><span lang="x-acc">(Xak queje yix, i Dios lic quix u chajij.) Ire ʼis rajlam niʼpa i wi ʼo che i jolom. Mi xij iwib ʼuri; yix ʼut, mas ʼo ni ʼij chiquiwach uqʼuial tzʼiquin —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">ʼO u chac caka bij na chiquiwach i winak we oj re i Crísto</span>
</div><div class="Paragraph"><span class="Verse_Number" lang="x-acc">8</span><span lang="x-acc">Teʼuri xu bij chique:</span>
</div><div class="Paragraph"><span lang="x-acc">—Quin bij iri chiwe: niʼpa i qui yom qui wach wuʼ, we quiqui bij chiquiwach i winak chi je we yin, xak yin quin bij na chiquiwach i ángel re i Dios chi ique je in winak yin</span><span class="scrFootnoteMarker"><a href="#F3a47e8bd-c6f9-4764-8a57-0fe97db1d688"></a></span><span class="Note_General_Paragraph" id="F3A47E8BD-C6F9-4764-8A57-0FE97DB1D688" title="q"><span lang="x-acc">I mer tzij xu bij are iri: I Achi aj Chicaj cu bij na chiquiwach i ángel re i Dios chi je winak re ire.</span>
</span><span lang="x-acc">. </span><span class="Verse_Number" lang="x-acc">9</span><span lang="x-acc">Xui-ri, je niʼpa i quiqui bij chiquiwach i winak chi ne te we yin, xak yin quin bij na chiquiwach i ángel re i Dios chi ique ne te we yin.</span>
</div><div class="Paragraph"><span class="Verse_Number" lang="x-acc">10</span><span lang="x-acc">I winak, niʼpa i cʼax que chʼaw chwij yin, in Achi aj Chicaj, ile ca cuytaj na chique; xui-ri je niʼpa i cʼax que chʼaw chirij u Tewal i Dios, i mac-le, lic n-ta u cuytajic.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Coʼon panok, i je aj chʼoʼoj chiwij, quix qui cʼam nubi chuwach i nimak tak mamʼib pa molbalʼib, chuwach i ʼatbal tzij, o xak chiquiwach i ʼatol tzij. Are quiqui ʼan ile, mix cʼachir tan chu chʼobic wach i tobal iwib qui ʼano, mix cʼachir tan wach i qui bij chiquiwach, </span><span class="Verse_Number" lang="x-acc">12</span><span lang="x-acc">man i u Tewal i Dios cu cʼut na chiwe wach i qui bij, are cu rik i ʼor-le. (Queje xu bij i Jesus ile chique u tijoxelab.)</span>
</div></div><div class="scrSection"><div class="Section_Head"><span lang="x-acc">Chaka ʼana cwent mokxa oj rayinel</span>
</div><div class="Paragraph"><span class="Verse_Number" lang="x-acc">13</span><span lang="x-acc">ʼO jun achi chiquixol i winak xu bij che i Jesus:</span>
</div><div class="Paragraph"><span lang="x-acc">—Tijonel, cha bij che i watz chi cu jach ni nicʼaj-we re i ubitak-re in kajaw, chi xcanaj can puʼab ire, are xcamic.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Teʼuri i Jesus xu bij che:</span>
</div><div class="Paragraph"><span lang="x-acc">—Achi, n-are ta in patan yin quin ʼan juez che wib piwi chu yijbaxic ile chiwe —xu bij che.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Teʼuri xu bij chique conojel:</span>
</div><div class="Paragraph"><span lang="x-acc">—Chi ʼana cwent, mokxa qui ʼan che iwib xa ix rayinel, xa ix molonel re ubitak iwe; man n-rumal ti uqʼuial ubitak iwe ʼo i cʼaslemal sakil —coʼono.</span>
</div><div class="Paragraph"><span class="Verse_Number" lang="x-acc">16</span><span lang="x-acc">Are ʼuri xu bij jun tijojbal tzij chique:</span>
</div><div class="Paragraph"><span lang="x-acc">—ʼO jun achi beyom; i rulew, qʼui i cosech xu yaʼo. </span><span class="Verse_Number" lang="x-acc">17</span><span lang="x-acc">Ire xu jek u chʼobic ʼuri: “¿Wach i quin ʼano? ʼUtz we tene mas nim i cʼolbal-re,” xu bij. </span><span class="Verse_Number" lang="x-acc">18</span><span lang="x-acc">Teʼuri xu chʼob pu cʼux: “Wetaʼam chic wach i quin ʼano; quin wulijsaj i cʼolbal re in cosech, teʼuri quin ʼan juban chic mas nimak chuwach ile. Quin cʼol niʼpa in cosech chupam, tak i juban ubitak-we. </span><span class="Verse_Number" lang="x-acc">19</span><span lang="x-acc">Teʼuri quin bij che wib: lic ʼutz we yin, man ʼo ni ronojel wuʼ, wach i rajwaxic chwe qʼuial junab u wach. N-quin chacun ta chic, toʼ quin uxlanic, xui chic quin tij in wa, quin tij in yaʼ, y quin quicot na. Queje ile quin bij na,” xu bij i achi pu cʼux. </span><span class="Verse_Number" lang="x-acc">20</span><span lang="x-acc">Are ʼuri i Dios xu bij che: “Achi, ¡laj at buy! Woʼor chaʼab, cat camic. I niʼpa i ubitak awe chi a cʼolom-na ¿pachin nawi re?” xu bij i Dios che. </span><span class="Verse_Number" lang="x-acc">21</span><span lang="x-acc">Queje ile queʼel chique niʼpa i toʼ quiqui chʼob u molic i qui beyomal. Xa je nibaʼ ʼuri chuwach i Dios —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Dios que u chajij i je racʼal ire</span>
</div><div class="Paragraph"><span class="Verse_Number" lang="x-acc">22</span><span lang="x-acc">Teʼuri xu bij chique u tijoxelab:</span>
</div><div class="Paragraph"><span lang="x-acc">—Rumal-i, mix cʼachir che i cʼaslemal, wach i qui tijo, tzukbal iwib, xak mix cʼachir che i ʼuʼ, wach i qui cojo, chʼukbal i iwij. </span><span class="Verse_Number" lang="x-acc">23</span><span lang="x-acc">I cʼaslemal, ¿xataba xui i wa cajwax che? Xak i chʼacul, ¿xataba xui i ʼuʼ cajwax che? N-xui taj. ʼO i mas cajwax na chiwe chuwach i wa, xak i ʼuʼ. </span><span class="Verse_Number" lang="x-acc">24</span><span lang="x-acc">Chi chʼobo ʼut wach quiqui ʼan i chʼoc: ique, n-ti quiqui tico, xak n-ti quiqui molo, xak n-ti quiqui cʼol pu cʼolbal-re. Tupu n-quiqui ʼan taj, i Dios que u tzuku. Y mas lic nim i ʼij yix chiquiwach ique. </span><span class="Verse_Number" lang="x-acc">25</span><span lang="x-acc">We toʼ qui cʼachirsaj iwib, n-ta cu chacuj. Mi jun chiwe ca tiqui chu nimarsaxic u najtil rij, tupu lic ca cʼachir che. </span><span class="Verse_Number" lang="x-acc">26</span><span lang="x-acc">We n-quix tiqui ta chu ʼonquil ile chi n-ta kas u chac ¿wuchac ʼuri lic quix cʼachir che wach i qui tijo, xak i chʼukbal iwij?</span>
</div><div class="Paragraph"><span class="Verse_Number" lang="x-acc">27</span><span lang="x-acc">Chi chʼobo ʼut wach quiqui ʼan i cotzʼij. Ique n-que cʼachir ta chu chʼaquic qui ʼuʼ, xak mi ne u yijbaxic. Tupu n-quiqui ʼan taj, lic chom qui ʼuʼ. Quin bij chiwe: chom ni qui ʼuʼ ique chuwach i u ʼuʼ i nim laj ʼatol tzij, mam Salomon ujer, chi lic beyom. </span><span class="Verse_Number" lang="x-acc">28</span><span lang="x-acc">Queje cu ʼan i Dios ile chique i cotzʼij pa tak ʼes, chi xa queb oxib ʼij ʼolic: woʼor cʼaslic, y chwek cʼatnak chic pa ʼaʼ. Ire we cu ya i chom laj u ʼuʼ i ral cu cotzʼij-le, ¿xataba n-cu ya ta ʼuri iwe yix? Cu yaʼo, pues. ¡Yix cʼo i rajwaxic che u cubibal i cʼux che i Dios! </span><span class="Verse_Number" lang="x-acc">29</span><span lang="x-acc">We queje coʼon i Dios ile, mix cʼachir ʼuri chu tzucuxic wach i qui tijo, wach i qui tuʼu. </span><span class="Verse_Number" lang="x-acc">30</span><span lang="x-acc">Niʼpa tak ile, are i quiqui tzucuj i toʼ winak. Péro yix, ʼo jun i Kajaw chicaj lic retaʼam wach i rajwaxic chiwe. </span><span class="Verse_Number" lang="x-acc">31</span><span lang="x-acc">Rumal-i, chi ya iwib che i ʼutz laj ʼatbal tzij re i Dios, teʼuri ire cu ya na chiwe wach tak rajwaxic chiwe. (Queje xu bij i Jesus ile chique u tijoxelab.)</span>
</div></div><div class="scrSection"><div class="Section_Head"><span lang="x-acc">Chaka tzucuj i beyomal chila chicaj</span>
</div><div class="Paragraph"><span class="Verse_Number" lang="x-acc">32</span><span lang="x-acc">Teʼuri xu bij chique:</span>
</div><div class="Paragraph"><span lang="x-acc">—Mi xij iwib, ix ral in tzobajil, yix n-ix ta qʼui. Xui-ri, i Ta chicaj craj cu ya chiwe quix oc che u ʼatbal tzij ire. </span><span class="Verse_Number" lang="x-acc">33</span><span lang="x-acc">Chi cʼayij ubitak iwe, y chi jacha i mer chique i ʼo rajwaxic chique. Queje ile qui cʼol i mer pa yabal-re chi n-ca jar taj; queje ile, qui cʼol i beyomal chila chicaj, pa n-ca qʼuis ta wi; chila n-coc ta wi iliʼom, xak n-que oc ti pocʼ ruʼ. </span><span class="Verse_Number" lang="x-acc">34</span><span lang="x-acc">Queje chi ʼana ile, man pa ʼo wi i beyomal, chila ʼuri ʼo wi i cubibal i cʼux. (Queje xu bij i Jesus ile chique u tijoxelab.)</span>
</div></div><div class="scrSection"><div class="Section_Head"><span lang="x-acc">Choj ʼolok oj yij chic che u cʼunic i Kajwal</span>
</div><div class="Paragraph"><span class="Verse_Number" lang="x-acc">35</span><span lang="x-acc">Teʼuri xu bij chique:</span>
</div><div class="Paragraph"><span lang="x-acc">—Chix ʼolok ix yij chic, are ca cʼun i Iwajwal; ix ʼolok i tzijom i cantil chu cʼulaxic. </span><span class="Verse_Number" lang="x-acc">36</span><span lang="x-acc">Chi ʼana yix pacha ix aj chajal ja chi coyʼem u cʼunic i qui patron che jun cʼulanquil. Ique je yij chic chu tayic u be; are cuponic, juntir quiqui jak uchija che, are que u ʼijla. </span><span class="Verse_Number" lang="x-acc">37</span><span lang="x-acc">ʼUtz que i mocom chi que cʼascʼatic y que chajinic are cupon i qui patron. Quin bij iri chiwe: ire cu bij na chique chi que cubi chi mexa, teʼuri que u tzuk na. </span><span class="Verse_Number" lang="x-acc">38</span><span lang="x-acc">Ire mokxa cupon tiqʼuil aʼab, o xa ca pe u sakiric; ʼutz que i rajchaquib we que cʼascʼatic are cuponic —xu bij i Jesus chique.</span>
</div><div class="Paragraph"><span class="Verse_Number" lang="x-acc">39</span><span lang="x-acc">Xak xu bij i tzij-i chique:</span>
</div><div class="Paragraph"><span lang="x-acc">—Chi ta iri: jun rajaw ja, we retaʼam wach u ʼonom ʼor cupon jun iliʼom ruʼ, ire ca cʼascʼat na ʼuri; n-cu ya ta che coc pa rachoch crelʼaj bi ubitak-re che, man ire yij na chu cʼacʼalixic. </span><span class="Verse_Number" lang="x-acc">40</span><span lang="x-acc">Xak yix, chi cʼacʼalij na, man i Achi aj Chicaj</span><span class="scrFootnoteMarker"><a href="#F9dd5c5e1-016b-4808-81cf-225ae0eda0c1"></a></span><span class="Note_General_Paragraph" id="F9DD5C5E1-016B-4808-81CF-225AE0EDA0C1" title="r"><span lang="x-acc">Are i Jesus mísmo.</span>
</span><span lang="x-acc"> ca cʼun na are n-ti qui chʼob che —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Jun ajchac, chu ʼana u chac pusucʼ tupu naj ʼo wi u patron</span>
</div><div class="Paragraph"><span class="Verse_Number" lang="x-acc">41</span><span lang="x-acc">Are ʼuri i ma Pédro xu tzʼonoj che:</span>
</div><div class="Paragraph"><span lang="x-acc">—Kajwal, i tzij xa bij-le ¿xui chake yoj xa bij, o xak chique i winak conojel?</span>
</div><div class="Paragraph"><span class="Verse_Number" lang="x-acc">42</span><span lang="x-acc">I Kajwal xu bij che:</span>
</div><div class="Paragraph"><span lang="x-acc">—(Chique niʼpa i je wajchac i xin bij-le.) Iwetaʼam wach ca ʼani che jun ajchac lic ʼutz, lic ʼo u noʼoj. Ire ca yaʼ na can piquiwi i juban ajchac rumal u patron. Chukul ire ʼo wi u yaʼic i qui wa are cu rik i ʼor. </span><span class="Verse_Number" lang="x-acc">43</span><span lang="x-acc">ʼUtz re i achi-le we ca tijin chu ʼonquil wach i rajwaxic chique i ajchac are ca cʼun chali i u patron. </span><span class="Verse_Number" lang="x-acc">44</span><span lang="x-acc">Katzij i quin bij chiwe, ire ca canax na ʼuri puwi ronojel i ubitak re u patron. </span><span class="Verse_Number" lang="x-acc">45</span><span lang="x-acc">Xui-ri, we xa cu chʼob na chi u patron n-weʼ taj ca tzalij chalok, mokxa cu jek qui chʼayic i rach ajchaquib, chi achiab, chi ixokib. Mokxa toʼ u waʼim cu bisoj: wach cu tijo, wach cu tuʼu, wach tak ca ʼabar ruʼ. </span><span class="Verse_Number" lang="x-acc">46</span><span lang="x-acc">Ire n-retaʼam taj bi chi ʼoril ca cʼun u patron; are n-ta cu chʼob che, xak teʼet ca cʼun chalok. I u patron; cu ya na ʼuri pa nim laj tojpen. Xak jun i tojpen ca yaʼ che pacha ca yaʼ chique i n-quiqui coj ti u tzij i Dios.</span>
</div><div class="Paragraph"><span class="Verse_Number" lang="x-acc">47</span><span lang="x-acc">Jun ajchac chi retaʼam wach craj u patron, ire we n-cu yijba ta rib chu ʼonquil, we xak n-coʼon ta cas che, lic qʼui ni u loʼxic ʼuri cu tij na, tojbal re u mac. </span><span class="Verse_Number" lang="x-acc">48</span><span lang="x-acc">Xui-ri, jun ajchac, we n-retaʼam taj wach craj u patron, y we ʼo i u mac, lic ca majaw te che chi cu tij ni tojpen, ire n-mas ti u loʼxic cu tijo. Pachin jun, nim i yatal puʼab, ʼo chukul ʼuri nim cu jach tan chic che i rajaw; pachin jun, nim ni okxanim puʼab, ʼo chukul ʼuri cu jach tan chic che i rajaw, xak cu jach che niʼpa i u chʼacom puwi. (Queje i tzij ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">I u cʼutic i sak laj tzij re i Dios xa cu petsaj i jachersabal qui wach i winak</span>
</div><div class="Paragraph"><span class="Verse_Number" lang="x-acc">49</span><span lang="x-acc">—Yin in cʼun-nak chuwach i jyub taʼaj, in aj nucʼul ʼaʼ chi; ¡cwaj te yin we ta ca juluw chic! </span><span class="Verse_Number" lang="x-acc">50</span><span lang="x-acc">Péro ʼo jun nim laj pen nabe chinwach; ¡lic quin cʼachir rumal, cʼa ca qʼuis ni ile! </span><span class="Verse_Number" lang="x-acc">51</span><span lang="x-acc">Mi chʼob yix chi in cʼun-nak xa que in chomarsaj ni winak chuwach i jyub taʼaj. N-rumal ti ile in cʼun-nak; in cʼun-nak xa que in jachersaj qui wach (man rumal u cʼutic i sak laj tzij, are ca paxsaxic, ca pe ni chʼoʼoj chiquixol i winak). </span><span class="Verse_Number" lang="x-acc">52</span><span lang="x-acc">Coʼon panok, we je ʼo joʼob cachalal quib, quiqui jachersaj ni quib; i je oxib quiqui junamsaj qui noʼoj chiquiwach i queb; xak i queb quiqui junamsaj qui noʼoj chiquiwach i oxib. </span><span class="Verse_Number" lang="x-acc">53</span><span lang="x-acc">Je ʼo ni kajawxel, n-junam ta chic qui noʼoj cuʼ i qui cʼojol; xak queje ni cʼojolxel cuʼ i qui kajaw. Xak je ʼo ni chuchuxel n-junam ta chic qui noʼoj cuʼ i calit; xak queje quiqui ʼan ni calit cuʼ i qui chuch. Je ʼo ni alibaxel n-junam ta chic qui noʼoj cuʼ i qui chuch calib; xak queje quiqui ʼan na ique chique i cali-baxel.</span>
</div></div><div class="scrSection"><div class="Section_Head"><span lang="x-acc">I je buy n-xqui ta tu be wach que tijin chi rilic</span>
</div><div class="Paragraph"><span class="Verse_Number" lang="x-acc">54</span><span lang="x-acc">I Jesus xak xu bij chique i winak:</span>
</div><div class="Paragraph"><span lang="x-acc">—Yix, are quiwil i sutzʼ quel li pa ca tzak wi i ʼij, juntir qui bij chi ya ca pe i jab, y katzij, queje queʼelok. </span><span class="Verse_Number" lang="x-acc">55</span><span lang="x-acc">Xak i tew, we ca cʼun pa sur, qui bij chi ca pe jun ʼij tij, quix cha; y katzij, queje ile queʼelok. </span><span class="Verse_Number" lang="x-acc">56</span><span lang="x-acc">Yix, ¡xa queb i palaj! Lic quiwil nu be wach coʼon u wach caj, xak u wach i jyub taʼaj. ¿Wuchac ʼuri n-iwetaʼam taj wach usucʼ iri, chi quix tijin chi rilic che tak i ʼij-i? —xu bij chique.</span>
</div></div><div class="scrSection"><div class="Section_Head"><span lang="x-acc">We ʼo jun aj chʼoʼoj awuʼ, chi chomaj iwib chiwach</span>
</div><div class="Paragraph"><span class="Verse_Number" lang="x-acc">57</span><span lang="x-acc">Teʼuri xu bij chique i winak:</span>
</div><div class="Paragraph"><span lang="x-acc">—¿Wuchac n-qui chʼob tu be yix mísmo wach ca majaw chiwe qui ʼano? </span><span class="Verse_Number" lang="x-acc">58</span><span lang="x-acc">We ʼo jun u cojom a mac, y qui maj bi i be pa ʼatbal tzij, cha ʼana pen u yijbaxic ruʼ, tzʼakat cʼa ix ʼo pa be, man n-cat u cʼam tubi chuwach i juez. Man i juez cat u jach na che i policía, i policía cat u tzʼapij na pa cárcel. </span><span class="Verse_Number" lang="x-acc">59</span><span lang="x-acc">Sak laj tzij i quin bij, n-cat el tal chila, cʼa ca toj ni qʼuisbal centávo re a múlta. (Queje ile i tijojbal tzij xu bij i Jesus, cʼutbal re chique chi ʼo u chac weʼ quiqui sucʼba qui cʼaslemal chuwach i Dios man n-que yaʼ ta pa tojpen.)</span>
</div></div><div class="scrSection"><div class="Section_Head"><span lang="x-acc">ʼO u chac caka jalwachij ka noʼoj chi n-ʼus taj</span>
</div><div class="Paragraph"><span class="Chapter_Number" lang="x-acc">13</span><span class="Verse_Number" lang="x-acc">1</span><span lang="x-acc">Are ʼuri je ʼo jujun chila xqui jek u bixquil che i Jesus wach u ʼanom i ma Piláto. Xqui bij chi ire je u camsam juban aj Galiléa winak are que tijin chu sujuxic qui sipon chuwach i Dios. Xe u camsaj, y qui quiqʼuel ique, junam xbin wi ruʼ i qui quiqʼuel i chicop chi qui sujum. Queje ile xqui bij i winak che i Jesus. </span><span class="Verse_Number" lang="x-acc">2</span><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—Qui bij yix i je aj Galiléa winak-le lic ʼo qui mac chuwach i Dios; are i rumal ʼuri xqui tij i tojpen-le, qui chʼob yix. Ique mas je ajmac chiquiwach i cach aj Galiléa, qui bij yix. </span><span class="Verse_Number" lang="x-acc">3</span><span lang="x-acc">Xui-ri, quin bij chiwe chi n-queje taj. Xak yix, we n-qui jalwachij ti i noʼoj chi n-ʼus taj, xak quix cam ni yix. </span><span class="Verse_Number" lang="x-acc">4</span><span lang="x-acc">¿Xak queje bawa qui bij yix chique i je dieciócho chi xe cam chuxeʼ i ja tacʼtic</span><span class="scrFootnoteMarker"><a href="#F62bdd3e3-d26a-4fd7-a473-45ff62931e94"></a></span><span class="Note_General_Paragraph" id="F62BDD3E3-D26A-4FD7-A473-45FF62931E94" title="s"><span lang="x-acc">I tacʼtic laj ja-le, “tórre de Siloé” ca bix che.</span>
</span><span lang="x-acc"> chi xtzakic? ¿Qui bij bawa yix, mas ʼo ni qui mac ique chiquiwach i juban aj Jerusalen? </span><span class="Verse_Number" lang="x-acc">5</span><span lang="x-acc">Yin quin bij chiwe chi n-are taj. Xak yix, we n-qui jalwachij ti i noʼoj chi n-ʼus taj, xak quix cam ni yix. (Queje xu bij i Jesus ile chique.)</span>
</div></div><div class="scrSection"><div class="Section_Head"><span lang="x-acc">I tijojbal tzij re i cheʼ chi n-ca wachin taj</span>
</div><div class="Paragraph"><span class="Verse_Number" lang="x-acc">6</span><span lang="x-acc">I Jesus xu bij chic jun tijojbal tzij chique. Xu bij:</span>
</div><div class="Paragraph"><span lang="x-acc">—ʼO jun achi ʼo u cheʼlal hígo pa rulew. Xa ʼe chi rilic we ʼo u wach; n-ta xu riko. </span><span class="Verse_Number" lang="x-acc">7</span><span lang="x-acc">Are ʼuri xu bij che u mocom: “Wilapeʼ, oxib junab iri quin tzucuj u wach, y n-ta quin rik che. Cha cʼatzij; toʼ coʼon latzʼ waral,” xu bij. </span><span class="Verse_Number" lang="x-acc">8</span><span lang="x-acc">I u mocom xu bij: “Nim laj winak, cha ya chic jun junab che. Quin cʼot na jubiʼ chuxeʼ, y quin coj awon che. </span><span class="Verse_Number" lang="x-acc">9</span><span lang="x-acc">Queje na ile, mokxa cu ya ni u wach; we n-taj, teʼuri ca cʼatzixic,” xu bij i mocom che. (Queje i tijojbal tzij ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">I Jesus xrutzirsaj jun ixok pa uxlambal ʼij</span>
</div><div class="Paragraph"><span class="Verse_Number" lang="x-acc">10</span><span lang="x-acc">I Jesus ca tijin chu cʼutic chique i winak pa molbalʼib pa uxlambal ʼij. </span><span class="Verse_Number" lang="x-acc">11</span><span lang="x-acc">Chila ʼo wi jun ixok iwab, dieciócho junab ʼo chic che chi toʼ iwab rumal jun itzel tew. Ire toʼ luclic chic rij rumal, n-ca tiqui ta chu sucʼbaxic rij. </span><span class="Verse_Number" lang="x-acc">12</span><span lang="x-acc">I Jesus, are xrilo, xu siqʼuij ruʼ y xu bij che:</span>
</div><div class="Paragraph"><span lang="x-acc">—Nan, ya at utzirnak chic che a yobil —coʼon che.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Teʼuri, xu coj u ʼab puwi; are ʼuri i ixok juntir xsuqʼui rij, y xu jek u cojic u ʼij i Dios. </span><span class="Verse_Number" lang="x-acc">14</span><span lang="x-acc">Are ʼuri i rajʼatzil i molbalʼib xpe roywal che i Jesus man xrutzirsaj i ixok pa uxlambal ʼij. Xu bij chique i winak:</span>
</div><div class="Paragraph"><span lang="x-acc">—ʼO wakib ʼij che i seman re i chacbal ʼij. Che i wakib ʼij-le, we quiwaj quix cʼunic qui-wutzirsaj iwabib, chix cʼunok. Xui-ri, mi ʼan ile pa uxlambal ʼij —xu bij chique.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Are ʼuri i Kajwal xu laʼ u wach che:</span>
</div><div class="Paragraph"><span lang="x-acc">—Yix ¡xa queb i palaj! Iwonojel yix, pa uxlambal ʼij qui tor ni jun i chicop, o jun i buru, qui yabej u yaʼ. </span><span class="Verse_Number" lang="x-acc">16</span><span lang="x-acc">We queje qui ʼan ile che jun chicop, mas ca majaw che i ixok-le, chi u muk u xiquin i mam Abraham xak jun iwuʼ yix. Mas ca majaw che ire, ca tortaj na pa cʼax. ʼO chic dieciócho junab che, chi yutʼtal u chʼacul rumal itzel. ¿Xataba n-ʼus taj cakesaj i yobil che we pa uxlambal ʼij? —coʼono.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Are xu bij i Jesus ile, i je aj chʼoʼoj chirij lic xe qʼuix che. Conojel i winak lic que quicotic rumal i nimak tak ʼanic xu ʼan i Jesus.</span>
</div></div><div class="scrSection"><div class="Section_Head"><span lang="x-acc">I tijojbal tzij chirij u qʼuiyic i ija re i mostas</span>
</div><div class="Paragraph"><span class="Verse_Number" lang="x-acc">18</span><span lang="x-acc">Teʼuri i Jesus xu bij chique:</span>
</div><div class="Paragraph"><span lang="x-acc">—I ʼatbal tzij re i Dios ¿wach nawi quin junamsaj ruʼ, sakirsabal-re chiwe wach usucʼ? </span><span class="Verse_Number" lang="x-acc">19</span><span lang="x-acc">Quin junamsaj ruʼ jun ija re mostas chi jun achi cu tic pa rulew. Ca poʼic, ca qʼuiyic, cu rik u nimal pacha jun cheʼ, teʼuri i tzʼiquin quiqui ʼan qui soc che tak u ʼab. (Queje i tijojbal tzij ile xu bij i Jesus chique, sakirsabal-re wach u qʼuiyaric i u ʼatbal tzij i Dios.)</span>
</div></div><div class="scrSection"><div class="Section_Head"><span lang="x-acc">I tijojbal tzij chirij i cunbal re i caxlanwa</span>
</div><div class="Paragraph"><span class="Verse_Number" lang="x-acc">20</span><span lang="x-acc">I Jesus xak xu bij chique:</span>
</div><div class="Paragraph"><span lang="x-acc">—I ʼatbal tzij re i Dios ¿wach nawi quin junamsaj ruʼ? </span><span class="Verse_Number" lang="x-acc">21</span><span lang="x-acc">Are ca cʼun chiquixol i winak, queje pacha coʼon i cunbal re i caxlanwa. Ile, we jun ixok cu chapo, y cu coj oxib almul arin ruʼ, teʼuri ca walij u wach i ʼor ronojel, tupu xa jubiʼ i cunbal ʼo ruʼ. (Xak queje ile coʼon i ʼatbal tzij re i Dios —xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">Choj oc che uchija tzʼakat jakalic</span>
</div><div class="Paragraph"><span class="Verse_Number" lang="x-acc">22</span><span lang="x-acc">I Jesus ʼenam-re pa Jerusalen. Ca tijin chi be, are cupon che jun aldéa, o xak che jun tinimit, ire cu jek u cʼutic chique i winak je ʼo chila. </span><span class="Verse_Number" lang="x-acc">23</span><span lang="x-acc">ʼO jun xtzʼonow che:</span>
</div><div class="Paragraph"><span lang="x-acc">—Nim laj winak, ¿ne te qʼui que ʼel chupam i qui mac? —coʼono.</span>
</div><div class="Paragraph"><span lang="x-acc">I Jesus xu bij chique i winak:</span>
</div><div class="Paragraph"><span class="Verse_Number" lang="x-acc">24</span><span lang="x-acc">—Chi ʼana pen i oquic che u xol uchija lotʼlic; coʼon panok je qʼui neri cacaj oquic, péro n-que oc taj. </span><span class="Verse_Number" lang="x-acc">25</span><span lang="x-acc">I rajaw ja we u tzʼapim chic i uchija, n-cu jak ta chic chiwe. Yix chi ix ʼo can chi sak qui cʼojcʼa na, y qui bij pan che: “¡Nim laj winak, cha jaka i uchija chake!” qui bij na. Ire xa cu bij chiwe: “¿Pa ix petnak wi yix? Yin n-wetaʼam ta i wach,” coʼono. </span><span class="Verse_Number" lang="x-acc">26</span><span lang="x-acc">Teʼuri yix qui bij na: “Yoj ka tijom i ka wa awuʼ, xak i ka yaʼ awuʼ; xak at cʼutun-nak pa ka tinimit,” quix cha che. </span><span class="Verse_Number" lang="x-acc">27</span><span lang="x-acc">Ire cu bij tan chic chiwe: “N-wetaʼam taj pa tak ix petnak wi. Chix el na chinwach; xa ix aj ʼanol mal,” cu bij na chiwe. </span><span class="Verse_Number" lang="x-acc">28</span><span lang="x-acc">Lic quix oʼ na, lic qui kachʼachʼej ni iware are quiwilo chi yix xa chi sak ix ʼo wi, xak quiwilo chi paja je ʼo wi i mam Abraham, i mam Isaac, i mam Jacob; xak conojel i ujer ajbil u tzij i Dios ʼis je ʼo chila pa cu ʼat wi tzij i Dios. </span><span class="Verse_Number" lang="x-acc">29</span><span lang="x-acc">Je ʼo ni winak que uponic re ronojel u wach i jyub taʼaj; que uponic niʼpa i je aj pa relbal re i ʼij, i je aj pa kajbal re i ʼij; niʼpa i je aj pa wikabim, i je aj pa moxim; quiqui tij ni wa pa cu ʼat wi tzij i Dios. </span><span class="Verse_Number" lang="x-acc">30</span><span lang="x-acc">Chitapeʼ, je ʼo jujun chi woʼor je ʼo pa qʼuisbal-re; coʼon panok que nabeaj na; xak je ʼo jujun chi woʼor je nabe, xui-ri coʼon panok que canaj na pa qʼuisbal-re. (Queje ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">Xoʼ i Jesus cumal i aj Jerusalen, man n-xcaj ti ʼutz</span>
</div><div class="Paragraph"><span class="Verse_Number" lang="x-acc">31</span><span lang="x-acc">Che i ʼij-le, xe upon jujun aj Fariséo ruʼ, y xqui bij che: —Chat el chi, man i ma Heródes craj cat u camsaj —xe cha che.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Ire xu laʼ u wach chique:</span>
</div><div class="Paragraph"><span lang="x-acc">—Jix yix ruʼ i ma saklej u nojbal-le y chi bij che chi ʼo i quin ʼano. Woʼor y chwek que wutzirsaj i winak, xak cwesaj i mal laj tak itzel tew. Queje ile quin ʼan na, cʼa cabij, teʼuri ca qʼuis in chac. (Queje chi bij ile che.) </span><span class="Verse_Number" lang="x-acc">33</span><span lang="x-acc">Xui-ri, yin, ʼenam we pa Jerusalen, woʼor, chwek, y cabij. N-quin mayij taj, man jun ajbil u tzij i Dios n-ca majaw ta che, we n-pa Jerusalen taj ca camsax wi —xu bij i Jesus chique.</span>
</div><div class="Paragraph"><span class="Verse_Number" lang="x-acc">34</span><span lang="x-acc">(Teʼuri xu bij chic:)</span>
</div><div class="Paragraph"><span lang="x-acc">—¡Ay, yix, ix aj Jerusalen! ¡Yix chi que i camsaj i ajbil u tzij i Dios; yix chi toʼ qui coj abaj chique i je u takon i Dios chiwe! ¡Qʼuialmul lic in rayim quix in mol wuʼ pacha cu ʼan jun ati acʼ cuʼ i racʼal, que u ya chuxeʼ u xicʼ! Queje ile xwaj te yin, y yix n-xiwaj taj. </span><span class="Verse_Number" lang="x-acc">35</span><span lang="x-acc">Chitapeʼ, i tinimit yix coʼtax na can rumal i Dios. Quin bij chiwe, queje ile quix eʼel na; n-quiwil ta chic in wach cʼa cu rik ni ʼij chi quin i cʼulaj na iwuʼ. Qui bij na: “¡Chu ya ni ʼutz i Kajwal Dios puwi i Jun chi u takom-lok!” quix cha na. (Queje ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">I Jesus xu cunaj jun achi pa uxlambal ʼij</span>
</div><div class="Paragraph"><span class="Chapter_Number" lang="x-acc">14</span><span class="Verse_Number" lang="x-acc">1</span><span lang="x-acc">Che jun uxlambal ʼij, i Jesus xa ʼe pa waʼim ruʼ jun cajʼatzil i aj Fariséo. Chila pa rachoch i jun-le, xak je ʼo juban chic aj Fariséo, que tijin chu cʼacʼalixic i Jesus, quiqui tzucbej u mac. </span><span class="Verse_Number" lang="x-acc">2</span><span lang="x-acc">Xak ʼo jun achi chuwach i Jesus, sipojnak u chʼacul. </span><span class="Verse_Number" lang="x-acc">3</span><span lang="x-acc">Are ʼuri i Jesus ʼo jun tzij xu tzʼonoj chique i je tijonel re i ujer ʼatbal tzij, xak chique i aj Fariséo. Xu bij chique.</span>
</div><div class="Paragraph"><span lang="x-acc">—I ʼatbal tzij tzʼibtal can rumal i mam Moises, ¿cu ya nawi chake caka cunaj jun iwab pa uxlambal ʼij, o n-cu ya taj? —xu bij.</span>
</div><div class="Paragraph"><span class="Verse_Number" lang="x-acc">4</span><span lang="x-acc">Ique n-xe chʼaw taj. Are ʼuri i Jesus xu chap i achi, y xrutzirsaj, y xu tak bi chi rachoch. </span><span class="Verse_Number" lang="x-acc">5</span><span lang="x-acc">Teʼuri xu bij chique i aj Fariséo:</span>
</div><div class="Paragraph"><span lang="x-acc">—Yix, we ʼo jun i buru, o we ʼo jun i boyex, we tzaknak chupam jun siwan</span><span class="scrFootnoteMarker"><a href="#F39b1d125-a2d0-42a4-88d4-cf9dc6aa8055"></a></span><span class="Note_General_Paragraph" id="F39B1D125-A2D0-42A4-88D4-CF9DC6AA8055" title="t"><span lang="x-acc">I mer tzij xu bij are iri: chupam jun cʼotom.</span>
</span><span lang="x-acc"> che jun uxlambal ʼij, ¿xataba n-quiwes-la ta-lok? —xu bij chique.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Ique n-xqui rik ta chic u laʼic u wach che.</span>
</div></div><div class="scrSection"><div class="Section_Head"><span lang="x-acc">Pachin coʼon chʼutin che rib, are ca nimarsax na ʼuri u ʼij</span>
</div><div class="Paragraph"><span class="Verse_Number" lang="x-acc">7</span><span lang="x-acc">Teʼuri i Jesus xrilo chi ʼo jujun chique je siqʼuim che i waʼim, xa quiqui tzucuj i cubibal ʼo u ʼij are que cubi chi mexa. Are ʼuri xu bij jun tijojbal tzij chique:</span>
</div><div class="Paragraph"><span class="Verse_Number" lang="x-acc">8</span><span lang="x-acc">—Yix, we ʼo jun winak quix u siqʼuij che jun nimaʼij re cʼulanquil, mix cubi che i cubibal mas ʼo u ʼij. Mok ʼo jun ca cʼun na mas ʼo u ʼij chawach yet. </span><span class="Verse_Number" lang="x-acc">9</span><span lang="x-acc">Teʼuri ca cʼun i rajaw ja, chi ix u siqʼuim chix queb; mok cu bij chawe: “Cha ya a cubibal che i jun-le,” cu bij. Teʼuri yet toʼ cat qʼuix che, y cat ʼe chu tzucuxic jun a qʼuijibal n-tu ʼij. </span><span class="Verse_Number" lang="x-acc">10</span><span lang="x-acc">Are i ca ʼano, we ʼo jun cat u siqʼuij che jun nimaʼij, jat ʼe cul che i qʼuijibal chi n-tu ʼij. We queje ca ʼan yet ile, i rajaw ja ca cʼun ʼuri awuʼ y cu bij chawe: “Ta, saʼaj ni jewa-ri, che jun qʼuijibal mas ʼo u ʼij, cu bij chawe.” Queje ile, cocsax ni a ʼij chiquiwach conojel i je cul awuʼ chi mexa. </span><span class="Verse_Number" lang="x-acc">11</span><span lang="x-acc">Man pachin coʼon nim che rib, ire ʼut xa ca kajsax ni u ʼij; xak pachin coʼon chʼutin che rib, are ca nimarsax na ʼuri u ʼij. (Queje xu bij i Jesus ile chique.)</span>
</div><div class="Paragraph"><span class="Verse_Number" lang="x-acc">12</span><span lang="x-acc">Teʼuri xu bij che i jun chi je siqʼuiw-nak:</span>
</div><div class="Paragraph"><span lang="x-acc">—Yet, are ca ʼan jun waʼim, o jun cenar, me a siqʼuij ique chi at qui siqʼuim ni yet. Me a siqʼuij i xui awetaʼam qui wach, xak awatz a chaʼ; o xak xui i je awachalal, o xak i a loʼcʼanij chi je beyom, man ique xa cat qui siqʼuij tan chic cuʼ chi waʼim, y queʼelok chi qui tojom na chawe wach i xqui tij awuʼ yet. </span><span class="Verse_Number" lang="x-acc">13</span><span lang="x-acc">Are i ca ʼano, are ca ʼan jun nim laj waʼim, che a siqʼuij i nibaʼib, che a siqʼuij i je sic, xak i je clis, xak i je mawach. </span><span class="Verse_Number" lang="x-acc">14</span><span lang="x-acc">Queje ile, ca pe ni ʼutz pawi. Ique n-que tiqui ta chu tojic chawe, xui-ri i Dios cu toj na chawe are cu rik i ʼij chi que walij niʼpa i je ʼutz chuwach ire. (Queje ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">Wach u xutuxic xqui ʼan jujun chi je sicʼtal che jun nimaʼij</span>
</div><div class="Paragraph"><span class="Verse_Number" lang="x-acc">15</span><span lang="x-acc">Jun chique i je ʼo chila, are xu ta i tzij-le, xu bij che i Jesus:</span>
</div><div class="Paragraph"><span lang="x-acc">—¡ʼUtz que ique chi que oc che i nim laj waʼim pa cu ʼat wi tzij i Dios! —coʼono. </span><span class="Verse_Number" lang="x-acc">16</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—ʼO jun achi xu yijba jun nim laj waʼim, y xe u siqʼuij uqʼuial winak. </span><span class="Verse_Number" lang="x-acc">17</span><span lang="x-acc">Are xu rik i ʼor, xu tak u mocom chu bixquil chique chi ʼis yij chic wach i quiqui tijo. “Chix petok, man ronojel ʼis yij chic,” xu bij chique. </span><span class="Verse_Number" lang="x-acc">18</span><span lang="x-acc">Are ʼuri, conojel ʼis xe oc chu tzʼonoxic cuybal mac che. Jun xu bij: “Yin cʼa te in loʼom juban wulew, y ʼo u chac quin ʼe chi rilic; quin tzʼonoj chawe ca cuy na in mac,” xu bij. </span><span class="Verse_Number" lang="x-acc">19</span><span lang="x-acc">I jun chic xu bij: “Yin cʼa te in loʼom joʼob yunt in boyexab, y que ʼe wila we je ʼutz che i chac. Quin tzʼonoj chawe, cha cuyu in mac,” xu bij. </span><span class="Verse_Number" lang="x-acc">20</span><span lang="x-acc">Jun chic xu bij: “Yin cʼa te in cʼulinak, rumal-i n-quin ʼe taj,” coʼono. </span><span class="Verse_Number" lang="x-acc">21</span><span lang="x-acc">I mocom, are xtzalij ruʼ u patron, ʼis xu bij che ronojel ile. Are ʼuri i patron xpe roywal, y xu bij che u mocom: “Cha bisoj, jat pa tak be re i tinimit, xak pa tak chʼut be; che a cʼama li ʼo i rajwaxic chique, xak niʼpa i je sic, xak i je clis, xak i je mawach,” xu bij che. </span><span class="Verse_Number" lang="x-acc">22</span><span lang="x-acc">I mocom xa ʼe chu ʼonquil, teʼuri xcʼun chic ruʼ u patron y xu bij che: “Nim laj winak, ya ʼis xin ʼano pacha i xa bij chwe, y cʼo i qʼuijibal n-ta rajaw,” coʼono. </span><span class="Verse_Number" lang="x-acc">23</span><span lang="x-acc">Are ʼuri i u patron xu bij chic che: “Jat tzam tak ja, cha tzucuj pa tak be chila, xak pa tak chʼut be, y cha ʼana li pen chique i je ʼo chila, man quin nojsaj ni wachoch. </span><span class="Verse_Number" lang="x-acc">24</span><span lang="x-acc">Tapeʼ, ique chi xe in tak qui siqʼuixic nabe, mi jun chique cu tij i waʼim chi in yijbam.” (Queje i tijojbal tzij ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">Cʼax i terejic chirij i Crísto</span>
</div><div class="Paragraph"><span class="Verse_Number" lang="x-acc">25</span><span lang="x-acc">Je qʼui i winak je teren chirij i Jesus. Ire xu pisquilij rib y xu bij chique:</span>
</div><div class="Paragraph"><span class="Verse_Number" lang="x-acc">26</span><span lang="x-acc">—Jun, we ca cʼun wuʼ, we craj coʼon che rib jun in tijoxel, ʼo u chac mas cʼax chin u na ni yin chiquiwach i u kajaw, i u chuch, xak i rixokil ralcʼwal, xak i ratz u chaʼ, xak i je ranab. Jun n-ca tiqui ta chi terejic chwij, we n-cʼax ta quin u na yin chiquiwach ique. Xak n-ca tiqui ta chi terejic chwij we mas cʼax cu na rib ire chinwach yin. </span><span class="Verse_Number" lang="x-acc">27</span><span lang="x-acc">N-xui ta la ile, jun, we we-yin, ʼo u chac ca terej chwij, tupu ca cam na rumal. Pachin n-craj ti u ʼanic ile, n-ca tiqui ta ʼuri chu ʼanic in tijoxel che rib. (Queje xu bij i Jesus ile chique, cʼutbal-re we quiqui chʼij i terejic chirij.) Xak xu bij:</span>
</div><div class="Paragraph"><span class="Verse_Number" lang="x-acc">28</span><span lang="x-acc">—We ʼo jun chiwe craj cu yac jun nim laj rachoch, ire ca cubi na chu chʼobic niʼpa i mer rajwaxic che, mokxa n-coʼon taj cu qʼuisbej-re. </span><span class="Verse_Number" lang="x-acc">29</span><span lang="x-acc">Queje ile coʼon-na, man mokxa xui i u cubibal cu yijba, y coʼon panok n-cu qʼuis taj. Niʼpa i que ʼilawic que oc chu yoʼyaxic, </span><span class="Verse_Number" lang="x-acc">30</span><span lang="x-acc">y que tzen chu bixquil: “I achi-le xu jek u ʼanic i rachoch y n-xtiqui ta chu qʼuisic,” que cha. </span><span class="Verse_Number" lang="x-acc">31</span><span lang="x-acc">Xak we jun ʼatol tzij retaʼam chi petnak jun chic ʼatol tzij chi chʼoʼoj ruʼ, nabe ca cubi na chu chʼobic we ca tiqui che i chʼoʼoj, man ire xa je lajuj mil u soldádo; i jun chi col u ʼana chʼoʼoj, je véinte mil i u soldádo je rucʼam. </span><span class="Verse_Number" lang="x-acc">32</span><span lang="x-acc">We cu na u be chi n-ca tiqui ta che, que u tak bi juban u takon ruʼ i ʼatol tzij chi ya ca cʼunic. Tzʼakat i jun cʼa naj ʼo wi cu tzʼonoj che chi quiqui chomarsaj quib chiquiwach. (Queje i tijojbal tzij ile xu bij i Jesus chique i winak, man ʼo u chac quiqui chʼob na we quiqui chʼij i terejic chirij.) </span><span class="Verse_Number" lang="x-acc">33</span><span lang="x-acc">Teʼuri xu bij chique:</span>
</div><div class="Paragraph"><span lang="x-acc">—Queje chi ʼana yix ile; man we n-qui canaj ta ronojel niʼpa ʼo iwuʼ, n-quix tiqui ta chi terejic chwij.</span>
</div></div><div class="scrSection"><div class="Section_Head"><span lang="x-acc">I atzʼam, we xsach u tzayil, n-ta chic u chac</span>
</div><div class="Paragraph"><span class="Verse_Number" lang="x-acc">34</span><span lang="x-acc">I atzʼam, lic cu rik u chac chake, xui-ri we xsach i u tzayil, ¿wach u ʼonquil ʼuri coʼon tan chic tza? </span><span class="Verse_Number" lang="x-acc">35</span><span lang="x-acc">Lic n-ta chic u chac. We ca coj chuwach ulew, n-cu to tu choʼab i ulew; xak we ca tix puwi juban u mul chʼe-quen re awon, xak n-cu to ta pichʼ u choʼab. Lic n-ta chic u chac; xui cʼakic chubi-re. Pachin ʼo u xiquin chu tayic, chu ta u be —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I tijojbal tzij chirij i chij sachnak</span>
</div><div class="Paragraph"><span class="Chapter_Number" lang="x-acc">15</span><span class="Verse_Number" lang="x-acc">1</span><span lang="x-acc">Je qʼui aj tzʼonol alcawal, xak juban chic ajmaquib xe tejeb ruʼ i Jesus quiqui tabej re u tzij. </span><span class="Verse_Number" lang="x-acc">2</span><span lang="x-acc">Rumal-i, i aj Fariséo, xak i je tijonel re i ʼatbal tzij xe oc chu chʼachʼaxic i Jesus.</span>
</div><div class="Paragraph"><span lang="x-acc">—I achi-le que u cʼulaj ajmaquib ruʼ, y n-xui ta la ile, xak cu tij wa cuʼ —xe cha.</span>
</div><div class="Paragraph"><span class="Verse_Number" lang="x-acc">3</span><span lang="x-acc">Are ʼuri i Jesus xu bij jun tijojbal tzij chique:</span>
</div><div class="Paragraph"><span class="Verse_Number" lang="x-acc">4</span><span lang="x-acc">—Chixol yix, we ʼo jun achi je ʼo cien u chij, y we xsach jun chique, ¿wach cu ʼan ʼuri ire? Que u canaj can i novénta y nuéve pa i je ʼo wi, y ca ʼe chu tzucuxic i jun. Cu tzucuj cʼa cu rik na. </span><span class="Verse_Number" lang="x-acc">5</span><span lang="x-acc">Are cu riko, ca quicotic cu ya bi xol u teleb, y cu cʼam bi ruʼ ja. </span><span class="Verse_Number" lang="x-acc">6</span><span lang="x-acc">Are cupon ruʼ ja, que u siqʼuij i retaʼam qui wach, xak i je u loʼcʼanij, quiqui molbej quib ruʼ ire. Cu bij chique: “Lic quin quicotic, man xin rik in chij chi sachnak teʼek; ¡chix quicot yix wuʼ!” cu bij na chique. </span><span class="Verse_Number" lang="x-acc">7</span><span lang="x-acc">Quin bij chiwe, xak queje quiqui ʼan i je aj chicaj ile; lic que quicotic we ʼo jun ajmac cu jalwachij u noʼoj chi n-ʼus taj. Mas que quicot rumal i jun-le, chiquiwach i je novénta y nuéve chi je ʼutz laj tak winak chi n-presis taj quiqui jalwachij i qui noʼoj —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I tijojbal tzij chirij i mer tzaknak</span>
</div><div class="Paragraph"><span class="Verse_Number" lang="x-acc">8</span><span lang="x-acc">(Teʼuri i Jesus xu bij chic jun tijojbal tzij chique.) Xu bij:</span>
</div><div class="Paragraph"><span lang="x-acc">—We ʼo jun ixok ʼo lajuj sak pwak ruʼ, we xu tzak jun chique i lajuj, ¿wach cu ʼan ʼuri ire? Cu tzij jun cantil, y cu jek u mesic u paja. Naʼal cu tzucuj cʼa cu rik na. </span><span class="Verse_Number" lang="x-acc">9</span><span lang="x-acc">Are cu riko, que u siqʼuij i retaʼam qui wach, xak i je u loʼcʼanij, man quiqui molbej quib ruʼ. Cu bij chique: “Lic quin quicotic, man xin rik in mer chi in tzakom teʼek. ¡Chix quicot yix wuʼ!” cu bij chique. </span><span class="Verse_Number" lang="x-acc">10</span><span lang="x-acc">I quicotemal-le, xak queje quiqui na i ángel re i Dios; que quicotic we ʼo jun ajmac cu jalwachij u noʼoj chi n-ʼus taj —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I u tzalijic jun cʼojolxel ruʼ u kajaw</span>
</div><div class="Paragraph"><span class="Verse_Number" lang="x-acc">11</span><span lang="x-acc">Teʼuri, i Jesus xu bij chic chique:</span>
</div><div class="Paragraph"><span lang="x-acc">—ʼO jun achi, je ʼo queb u cʼojol. </span><span class="Verse_Number" lang="x-acc">12</span><span lang="x-acc">I chaʼaxel xu bij che u kajaw: “Ta, cha ʼana jun utzil chomal chwe; cha ya ni ubitak-we woʼor pacha a chʼobom ca ya na chwe coʼon panok.” Queje ile xu bij che. Teʼuri i u kajaw xu jach bi ubitak-que chique i queb u cʼojol. </span><span class="Verse_Number" lang="x-acc">13</span><span lang="x-acc">Xoʼon chupan jubiʼ i chaʼaxel ʼis xu cʼayij ronojel ubitak-re chi xjach che. Teʼuri xu mol u chiʼ u mer y xa ʼe che jun tinimit cʼa naj. Chila xoc chu qʼuisic u mer, toʼ xak manal xu ʼano, y xu sach ronojel u mer. </span><span class="Verse_Number" lang="x-acc">14</span><span lang="x-acc">Are xu qʼuis ronojel, xpe jun nim laj waʼjal che i tinimit-le pa ʼo wi ire; lic xu tij numic rumal. </span><span class="Verse_Number" lang="x-acc">15</span><span lang="x-acc">Are ʼuri xa ʼe chu tzucuxic u chac ruʼ jun achi aj chila. I u chac xyaʼ che, xtak bi chi qui chajixic juban ak. </span><span class="Verse_Number" lang="x-acc">16</span><span lang="x-acc">Ire lic xu tij numic; lic cu rayij u wach, wach que tijin i ak ruʼ; mi ta jun xtzukuwic. </span><span class="Verse_Number" lang="x-acc">17</span><span lang="x-acc">Teʼuri xcʼun chic u noʼoj; xu bij pu cʼux: “Chila ruʼ in kajaw, i u mocom lic cu rik rib wach quiqui tijo. Y yin waral, lic quin cam na rumal numic. </span><span class="Verse_Number" lang="x-acc">18</span><span lang="x-acc">Quin tzalij chic ruʼ in kajaw, y quin bij che: Ta, in ʼanom in mac chuwach i Dios, xak chawach yet. </span><span class="Verse_Number" lang="x-acc">19</span><span lang="x-acc">N-ca majaw ta chic ca bij awacʼal chwe, xui-ri, cha ʼana na chwe pacha jun a mocom, quin bij che.” Queje ile xu bij pu cʼux. </span><span class="Verse_Number" lang="x-acc">20</span><span lang="x-acc">Juntir xu maj u be, y xa ʼe chic chi rachoch u kajaw.</span>
</div><div class="Paragraph"><span lang="x-acc">Are ya cuponic, xui-ri, cʼa naj panok ʼo wi che i ja, xak teʼet xa ʼiltajic y xa etamax u wach rumal u kajaw. Ire lic cʼax xu na u cʼojol, y xa ʼe paʼanem chu cʼulaxic. Are xu cʼulaj, xu tzʼulej, y xu tzʼubaj u palaj. </span><span class="Verse_Number" lang="x-acc">21</span><span lang="x-acc">Teʼuri i u cʼojol xu bij che: “Ta, in ʼanom in mac chuwach i Dios, y xak chawach yet. N-ca majaw ta chic ca bij awacʼal chwe.” Queje ile xu bij che. </span><span class="Verse_Number" lang="x-acc">22</span><span lang="x-acc">I u kajaw xa xu bij chique u mocom: “¡Chi bisoj! Chi cʼama li jumolaj ʼuʼ ʼutz, chom, y chi cojo chirij. Chi cʼama li bak re u wi u ʼab, xak i sapatux re i rakan. </span><span class="Verse_Number" lang="x-acc">23</span><span lang="x-acc">Je i cʼama i meʼ chi ka tiʼojersam, y chi ʼana-re. ¡Caka ʼan jun nimaʼij! </span><span class="Verse_Number" lang="x-acc">24</span><span lang="x-acc">I wacʼal-i, chi camnak teʼek, woʼor cʼas tan chic. I sachnak teʼek, woʼor ya xcʼunic,” Queje ile xu bij u kajaw chique u mocom. Teʼuri xqui jek jun nimaʼij.</span>
</div><div class="Paragraph"><span class="Verse_Number" lang="x-acc">25</span><span lang="x-acc">I racʼal ʼatz n-ta ruʼ ja are xqui jek i nimaʼij, man ʼenak pa tak ticon. Are ca tijin u petic chi rachoch, xu ta i son, xak xu ta ʼo i que xajawic. </span><span class="Verse_Number" lang="x-acc">26</span><span lang="x-acc">Rumal-i, xu siqʼuij jun mocom ruʼ, y xu tzʼonoj che wach i que tijin chu ʼanic ruʼ ja. </span><span class="Verse_Number" lang="x-acc">27</span><span lang="x-acc">I mocom xu bij che: “I a chaʼ ya xcʼun chic ruʼ ja, rumal-i i a kajaw xu ʼan jun nimaʼij. Xu tak u camsaxic i meʼ tiʼoj, man ʼo tan chic a chaʼ ruʼ, n-ta cʼax che, lic ʼutz u wach,” xu bij i mocom che i ʼatz. </span><span class="Verse_Number" lang="x-acc">28</span><span lang="x-acc">Ire lic xpe roywal, y n-xoc ta chubi ruʼ ja. Rumal-i, xel bi i u kajaw, y xu yuʼuj i u cʼojol. </span><span class="Verse_Number" lang="x-acc">29</span><span lang="x-acc">Ire-le xu laʼ u wach che u kajaw: “Tapeʼ, lic qʼuial junab in chacun-nak awuʼ pacha jun mocom, mi julaj in kelom a tzij. Y yet, mi ta julaj a yom jun ral chabat chwe, quin ʼanbej jun nimaʼij cuʼ i wachiʼil. </span><span class="Verse_Number" lang="x-acc">30</span><span lang="x-acc">Xui-ri, are xcʼun i awacʼal-i chi toʼ xu sach u wach ubitak awe cuʼ i mal laj tak ixokib, yet xa tak u ʼanic-re i meʼ tiʼoj, xa rumal ire.” Queje ile xu bij u cʼojol ʼatz.</span>
</div><div class="Paragraph"><span class="Verse_Number" lang="x-acc">31</span><span lang="x-acc">Teʼuri xu bij i u kajaw: “Wacʼal, yet ʼax at ʼo wi wuʼ. Ronojel niʼpa i ʼo wuʼ, ʼis awe yet. </span><span class="Verse_Number" lang="x-acc">32</span><span lang="x-acc">Xui-ri, ʼo u chac caka ʼan jun ka nimaʼij, y choj quicotok rumal a chaʼ. Ire camnak teʼek, y woʼor cʼas tan chic, ire sachnak teʼek, y woʼor ka rikom tan chic.” (Queje ile xu bij i mam che u cʼojol. Are i tijojbal tzij ile xu bij i Jesus chique i winak.)</span>
</div></div><div class="scrSection"><div class="Section_Head"><span lang="x-acc">I ubitak iwe, chi ʼana ruʼ pacha craj i Dios</span>
</div><div class="Paragraph"><span class="Chapter_Number" lang="x-acc">16</span><span class="Verse_Number" lang="x-acc">1</span><span lang="x-acc">I Jesus, ʼo jun tzij xu bij chique i u tijoxelab. Xu bij:</span>
</div><div class="Paragraph"><span lang="x-acc">—ʼO jun achi beyom, ire ʼo jun u mocom u yom puwi ubitak-re. Xoʼon panok, i patron xu ta rason chi xak manal ca tijin chu ʼanic che ubitak-re. </span><span class="Verse_Number" lang="x-acc">2</span><span lang="x-acc">Rumal ʼuri, xu siqʼuij i u mocom ruʼ; xu bij che: “¿Wach cat tijin yet chu ʼanic, chi quiqui bij i winak chwe? Ya cat wesaj na che a chac; cha yijba ʼuri jun wuj chwe, ʼalijinsabal-re wach u ʼonom can in chac.” Queje ile xbix che rumal u patron. </span><span class="Verse_Number" lang="x-acc">3</span><span lang="x-acc">Are ʼuri i mocom xoc chi chʼobonic: “¿Wach i quin ʼano? man in patron ya quin resaj che in chac,” xu bij pu cʼux. “Yin n-ta in choʼab quin chacun chuwach ulew, xak quin qʼuix che we toʼ quin tzʼonoj mer chique i winak. </span><span class="Verse_Number" lang="x-acc">4</span><span lang="x-acc">¡Ya xcʼun pin jolom wach i quin ʼano! Teʼuri ʼo ni winak quin qui cʼulaj na cuʼ ruʼ ja, are n-ta chic in patron.” Queje ile xu chʼob pu jolom. </span><span class="Verse_Number" lang="x-acc">5</span><span lang="x-acc">Teʼuri xe u siqʼuij ruʼ, niʼpa i ʼo qui cʼas ruʼ u patron. I nabe chi xupon ruʼ xu tzʼonoj che: “¿Niʼpa a cʼas ruʼ in patron?” xu bij. </span><span class="Verse_Number" lang="x-acc">6</span><span lang="x-acc">“In cʼasom cien lat</span><span class="scrFootnoteMarker"><a href="#F0183cc71-34a3-4497-80c5-2cc7b9c999d8"></a></span><span class="Note_General_Paragraph" id="F0183CC71-34A3-4497-80C5-2CC7B9C999D8" title="u"><span lang="x-acc">I jun lat-le cu chʼij wajxakib galon.</span>
</span><span lang="x-acc"> acéite ruʼ,” xu bij i jun che. Are ʼuri i mocom xu jach jun wuj che y xu bij: “Ri i a wuj-i; chat culok y cha jalwachij i tzʼib chuwach; xa cincuénta cha tzʼibaj chuwach,” xu bij che. </span><span class="Verse_Number" lang="x-acc">7</span><span lang="x-acc">Teʼuri xu tzʼonoj che jun chic: “Y yet, ¿niʼpa a cʼas ruʼ in patron?” “Cien tonel</span><span class="scrFootnoteMarker"><a href="#Fcd5d50a6-5224-4b95-b670-de0c14770f0c"></a></span><span class="Note_General_Paragraph" id="FCD5D50A6-5224-4B95-B670-DE0C14770F0C" title="v"><span lang="x-acc">I tak i tonel-le, colo cu chʼij ochénta galon jun.</span>
</span><span lang="x-acc"> trígo in cʼasom ruʼ,” xu bij i jun chic. Ire xu bij ʼuri che: “Ri i a wuj-i; chat culok y cha jalwachij i tzʼib chuwach; xa ochénta cha tzʼibaj chuwach,” xu bij che.</span>
</div><div class="Paragraph"><span class="Verse_Number" lang="x-acc">8</span><span lang="x-acc">I u patron, are xu ta wach u ʼanom i mal laj u mocom, xu bij chi lic ʼo u noʼoj, man u tzucum pa i coc wi, we ʼelsam chic che u chac. (Xu ʼan ire chi ʼo i quiqui cʼulaj cuʼ pa cachoch.) I winak chi toʼ je re u wach i jyub taʼaj, lic je sicʼaj chu tzucuxic wach i rajwaxic che i qui cʼaslemal. Mas je sicʼaj chiquiwach i je re i Dios. </span><span class="Verse_Number" lang="x-acc">9</span><span lang="x-acc">Yin quin bij chiwe, niʼpa i ubitak iwe, chi ʼana cwent wach qui ʼan ruʼ. Chi ʼana i ʼutz ruʼ, teʼuri are quix camic, ʼo ni quix cʼulaw ʼuri ruʼ, che i rachoch chila chicaj.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Jun, we cu ʼan i ʼutz ruʼ i jubiʼ yatal puʼab, xak cu ʼan ni ʼutz ʼuri ruʼ, we nim i yatal che. Xak queje ile, we ʼo jun, we n-ʼus ti cu ʼan che i jubiʼ ʼo puʼab, xak n-cu ʼan ta ʼutz ʼuri che, we ʼo ni uqʼuial ruʼ. </span><span class="Verse_Number" lang="x-acc">11</span><span lang="x-acc">Yix ʼuri, we ni ʼanom ti ʼutz ruʼ ubitak iwe chi xa re u wach i jyub taʼaj, ¿pachin ʼuri cu ya ni beyomal sakil piʼab? Mi jun. </span><span class="Verse_Number" lang="x-acc">12</span><span lang="x-acc">We n-qui ʼan ti ʼutz ruʼ ile chi xa okxanim piʼab, ¿xataba ca yaʼ ʼuri piʼab i mer iwe yix?</span><span class="scrFootnoteMarker"><a href="#F4f76055f-ed06-41d2-b7e2-fdd8b30e8fa9"></a></span><span class="Note_General_Paragraph" id="F4F76055F-ED06-41D2-B7E2-FDD8B30E8FA9" title="w"><span lang="x-acc">Niʼpa i ʼo kuʼ chi, chuwach i jyub taʼaj, n-ke taj. I mer ke yoj, chila ʼo wi chicaj. We n-ʼus tu chacuxic caka ʼan che, caka sach ʼuri i ke yoj chila chicaj.</span>
</span>
</div><div class="Paragraph"><span class="Verse_Number" lang="x-acc">13</span><span lang="x-acc">Mi jun ca tiqui che, we je ʼo queb u patron ca chacun cuʼ. Queʼelok, xa jun cʼax cu naʼo, y jun tzel crilo. Xa jun chique, ʼutz u ʼanic u chac cu ʼan che; y che i jun, n-kas ta cu ʼan cas che. N-quix tiqui ta che, we qui ya iwib chu ʼonquil u chac i Dios, xak qui ya iwib chu molic i mer. (Queje ile xu bij i Jesus chique u tijoxelab.)</span>
</div><div class="Paragraph"><span class="Verse_Number" lang="x-acc">14</span><span lang="x-acc">Je ʼo jujun aj Fariséo que tijin chu tayic u tzij-le. Ique xe oc chu yoʼyaxic wach i xu bij, man i aj Fariséo kus quiquil i mer. </span><span class="Verse_Number" lang="x-acc">15</span><span lang="x-acc">Are ʼuri i Jesus xu bij chique:</span>
</div><div class="Paragraph"><span lang="x-acc">—Yix qui ʼan che iwib pacha ix ʼutz chiquiwach i winak, xui-ri, i Dios retaʼam wach ʼo pi cʼux. ʼO tak i qui ʼano chi kus quiquil i winak, xui-ri, tzel cril i Dios.</span>
</div></div><div class="scrSection"><div class="Section_Head"><span lang="x-acc">Are i usucʼ i ujer ʼatbal tzij are u petic i ʼutz laj ʼatbal tzij re i Dios</span>
</div><div class="Paragraph"><span class="Verse_Number" lang="x-acc">16</span><span lang="x-acc">I ujer ʼatbal tzij tzʼibtal can rumal i mam Moises, xak i qui cʼutunic i ujer ajbil u tzij i Dios, niʼpa ile ʼo piquiwi i winak cʼa xcʼun ni ma Wan, aj kajsanel ya. Teʼuri xpe i ʼutz laj tzij re u jekbal u ʼatbal tzij i Dios; are iri are i ca tijin u paxsaxic woʼor. Y conojel i winak ʼis quiqui ʼan pen que oc che u ʼatbal tzij i Dios. </span><span class="Verse_Number" lang="x-acc">17</span><span lang="x-acc">I usucʼ i ujer ʼatbal tzij n-ca jalwachix taj; mi xa ta jubiʼ ca sachsax u wach che. Iwetaʼam yix iri: cʼax u sachsaxic u wach i caj i jyub taʼaj, xui-ri mas cʼax u jalwachixic u wach jun ral tzʼib re i ujer ʼatbal tzij. Lic n-ca jalwachix taj. </span><span class="Verse_Number" lang="x-acc">18</span><span lang="x-acc">Jun achi, we cu jach nubi i rixokil y we xcucʼaj chic quib ruʼ jun chic ixok, ʼo u mac ʼuri chuwach i Dios. Xak we jun achi xcʼuli ruʼ jun ixok chi jachtal can rumal i rachijil, ʼo ni u mac i ucab achi chuwach i Dios</span><span class="scrFootnoteMarker"><a href="#Fdae694c1-3998-4022-945b-aa12bfeae0a1"></a></span><span class="Note_General_Paragraph" id="FDAE694C1-3998-4022-945B-AA12BFEAE0A1" title="x"><span lang="x-acc">Xu bij i Jesus ile chique, cʼutbal-re chi i ʼatbal tzij re i Dios chu xebal lok xak jun ruʼ u cʼutunic ire woʼor. Por ejémplo, i Dios u bim chu xebal lok, i winak, we xe cʼuliʼic, queʼelok xa je jun chʼaculaj; n-cumaj taj we quiqui jach quib. Queje u ʼatbal tzij i Dios ile. Xui-ri, i ʼatbal tzij tzʼibtal can rumal i mam Moises xu ya chique i winak chi quiqui jach quib i je cʼulanic, we ʼo rumal, tupu nu bim ti Dios ile. Péro Jesus xu bij, we jun achi cu jach i rixokil, n-cumaj taj we ca cʼuli tan chic, man we cu ʼano, ca tijin ʼuri chu jalwachixic i mer ʼatbal tzij re i Dios. I Jesus n-cʼun-nak ta chu jalwachixic i mer ʼatbal tzij re i Dios, xa xcʼun chu cʼutic wach i usucʼ.</span>
</span><span lang="x-acc">.</span>
</div></div><div class="scrSection"><div class="Section_Head"><span lang="x-acc">Wach xu ʼan i achi beyom che i achi nibaʼ, ma Lázaro u bi</span>
</div><div class="Paragraph"><span class="Verse_Number" lang="x-acc">19</span><span lang="x-acc">ʼO jun achi beyom, lic chom u ʼuʼ, lic pakalic. Ire, ʼij ʼij, pacha tak ʼo nimaʼij chi rachoch. </span><span class="Verse_Number" lang="x-acc">20</span><span lang="x-acc">Xak ʼo jun achi nibaʼ, ma Lázaro u bi, ʼij ʼij cul chila pa ocbal bic che i rachoch i beyom. Ire, lic ʼo chʼac che, ronojel i u chʼacul, </span><span class="Verse_Number" lang="x-acc">21</span><span lang="x-acc">y je ʼo tak i tzʼi que tejeb ruʼ y xqui riʼ u wach i chʼac che. I nibaʼ-le lic cu tij numic; cu rayij u wach i u cʼajnil i wa chi ca tzak chuxeʼ u mexa i beyom. </span><span class="Verse_Number" lang="x-acc">22</span><span lang="x-acc">Xoʼon panok xcam i nibaʼ, teʼuri i ángel xqui cʼam bi pa glória, pa ʼo wi i mam Abraham. Xoʼon chupanok, xak xcam i beyom, y xmukic. </span><span class="Verse_Number" lang="x-acc">23</span><span lang="x-acc">Ire are xupon pa qui qʼuijibal i camnak, lic xu tij uyej. Are ʼo chupam i cʼax-le, xtzun chicaj, y xril i mam Abraham, cʼo li cʼa naj, xak xril u wach i ma Lázaro, ʼo pu tzal. </span><span class="Verse_Number" lang="x-acc">24</span><span lang="x-acc">Are ʼuri, xsiqʼuin pan che: “Ta Abraham, chawila toʼbal in wach. Cha taka li a-Lázaro cu mu li u wi u ʼab pa ya, col u jorobsaj i utzamwaʼ. Lic quin tij uyej waral chupam u rep i ʼaʼ.” (Queje ile xu bij.) </span><span class="Verse_Number" lang="x-acc">25</span><span lang="x-acc">Teʼuri i mam Abraham xu bij che: “Wacʼal, cha cʼun cha cʼux chi yet, are at cʼas chuwach i jyub taʼaj, xui i ʼutz xa tijo, n-ti xoʼon palt chawe; i ma Lázaro, lic uyej xu tijo. Woʼor, ire ca quicot waral, y yet uyej ca ʼano. </span><span class="Verse_Number" lang="x-acc">26</span><span lang="x-acc">Y n-xui ta la ile, ʼo jun nim laj siwan chakaxol iwuʼ yix; we ʼo jun craj ca ʼax jela, n-ta quicʼaw wi; xak i je ʼo jela we cacaj que ʼax li waral, n-ta quicʼaw wi,” xu bij i mam Abraham che. </span><span class="Verse_Number" lang="x-acc">27</span><span lang="x-acc">Teʼuri i beyom xu bij chic che: “Cuyu in mac, Ta, lic quin tzʼonoj chic jun pawor chawe: cha taka bi i a-Lázaro pa rachoch in kajaw, </span><span class="Verse_Number" lang="x-acc">28</span><span lang="x-acc">man je ʼo joʼob in chaʼ, y che u bij chique ma ta que pe chi, col qui tija i cʼax waral,” xu bij che. </span><span class="Verse_Number" lang="x-acc">29</span><span lang="x-acc">Are ʼuri i mam Abraham xu bij che: “Ique qui tom wach u tzʼibam can i mam Moises, xak wach i qui tzʼibam can i je ajbil u tzij i Dios ujer. Chiqui ʼana cas che i tzij-le,” xu bij che. </span><span class="Verse_Number" lang="x-acc">30</span><span lang="x-acc">I beyom xu bij ʼuri: “Katzij, Ta Abraham, péro n-coʼon ta ile chique. Xui-ri, we ta ca walij nubi jun camnak y ca ʼe cuʼ, ique quiqui jalwachij ni qui cʼaslemal ʼuri,” xcha. </span><span class="Verse_Number" lang="x-acc">31</span><span lang="x-acc">I mam Abraham xu bij che: “Ique, we n-quiqui ʼan ta cas che i tzij tzʼibtal can rumal i mam Moises, xak cumal i ajbil u tzij i Dios, xak n-quiqui ʼan ta cas ʼuri che u tzij jun camnak walijnak,” xu bij i mam Abraham che. (Queje u tzij i Jesus ile chique i je aj Fariséo winak.)</span>
</div></div><div class="scrSection"><div class="Section_Head"><span lang="x-acc">Maka tzaksaj jun chupam u mac; xak che ka cuyu niʼpa que macun chake</span>
</div><div class="Paragraph"><span class="Chapter_Number" lang="x-acc">17</span><span class="Verse_Number" lang="x-acc">1</span><span lang="x-acc">I Jesus xu bij chique u tijoxelab:</span>
</div><div class="Paragraph"><span lang="x-acc">—I winak waral chuwach i jyub taʼaj, ʼo ni tzaksabal-que. Lic ʼo na, xui-ri, toʼ u wach i jun chi cu tzaksaj jun chic chupam u mac. </span><span class="Verse_Number" lang="x-acc">2</span><span lang="x-acc">Mas ʼutz queʼel che, we tene ca xim jun caʼ rij u kul i ca cʼak bi pa mar. I tojpen-le n-cʼax taj chuwach i tojpen chi ca pe na puwi coʼon panok, we xu tzaksaj jun wacʼal chupam u mac. </span><span class="Verse_Number" lang="x-acc">3</span><span lang="x-acc">¡Mi ʼan yix ile!</span>
</div><div class="Paragraph"><span lang="x-acc">Jun awachalal, we ʼo u mac chawe, cha bij che. Teʼuri we ire cu tzʼonoj cuybal mac, cha cuyu ʼuri che. </span><span class="Verse_Number" lang="x-acc">4</span><span lang="x-acc">Ire, we xmacun chawe wukub mul jun ʼij, xak we wukub mul cu bij chawe chi lic n-coʼon ta chic, ʼo chakul ʼuri ca cuy na —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Jun, we ʼo cubibal u cʼux, nim i ca tiqui ʼuri chu ʼonquil</span>
</div><div class="Paragraph"><span class="Verse_Number" lang="x-acc">5</span><span lang="x-acc">I apostelab xqui bij che i Kajwal:</span>
</div><div class="Paragraph"><span lang="x-acc">—Cha ya mas u cubibal ka cʼux che i Dios —xqui bij.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Are ʼuri i Kajwal xu bij chique:</span>
</div><div class="Paragraph"><span lang="x-acc">—Yix, we tene ʼo pichʼ u cubibal i cʼux che i Dios, we xa pacha u nimal jun ija re mostas, quix tiqui ʼuri chu ʼonquil nimak tak ʼanic. Quix tiqui ʼuri chu michʼic i nim laj cheʼ-i. We qui bij che: “Chat el chi, jat ʼe jekel pa mar,” quix cha che, i nim laj cheʼ-le ca cojon ʼuri chiwe —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Wach i quiqui ʼan i je rajchac i Dios</span>
</div><div class="Paragraph"><span class="Verse_Number" lang="x-acc">7</span><span lang="x-acc">(Teʼuri i Jesus xu bij jun tijojbal tzij chique, cʼutbal re chique wach ʼo chiquikul i je rajchac i Dios.) Xu bij:</span>
</div><div class="Paragraph"><span lang="x-acc">—¿Wach ca ʼan yet che jun a mocom are ca cʼun che u chac? We xchacun pawabix, o xak we xu chajij juban a chicop, are ca cʼun che u chac ¿xataba ca bij che: “Chat oc la-lok, chat culok, y cha tija a wa,” cat cha? N-queje taj. </span><span class="Verse_Number" lang="x-acc">8</span><span lang="x-acc">Are i ca bij che, xa are iri: “Cha yijba chwe wach i quin tijo,” cat cha che. “Teʼuri chin awila na wach i palt chwe, tzʼakat quin tij in wa. We xwelej in waʼim, teʼuri ca tij ni a wa yet,” ca bij che. </span><span class="Verse_Number" lang="x-acc">9</span><span lang="x-acc">(ʼO chukul i mocom ca cojon che u patron.) ¿Xataba ca tioxij che, man xu ʼan ire pacha i a bim che? N-ca tioxij taj.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Xak queje yix chi ix rajchac i Dios. Are quix utzin che ronojel niʼpa ix u takom bi chu ʼonquil, miwoyʼej i tioxbal che. Are i qui ʼano, chi bij: “Yoj xa oj mocom; n-tu chac cu tioxij chake.</span><span class="scrFootnoteMarker"><a href="#F708e2bbf-8c0a-4d3a-ac05-958845fca941"></a></span><span class="Note_General_Paragraph" id="F708E2BBF-8C0A-4D3A-AC05-958845FCA941" title="y"><span lang="x-acc">I mer tzij xu bij are iri: Yoj oj mocom chi n-ta caka chacuj.</span>
</span><span lang="x-acc"> Xui xka ʼano wach i bital chake.” Queje ile chi bij. (Are i tijojbal tzij ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">I Jesus xe rutzirsaj i je lajuj ʼo i yobil lépra chique</span>
</div><div class="Paragraph"><span class="Verse_Number" lang="x-acc">11</span><span lang="x-acc">I Jesus, are ca tijin u ʼenam pa Jerusalen, xicʼaw pa mojon chuxol i Samária, i Galiléa. </span><span class="Verse_Number" lang="x-acc">12</span><span lang="x-acc">Are xe upon che jun aldéa, xe ʼel li lajuj achiab chu cʼulaxic. Ique, ʼo i yobil lépra chique, rumal-i xe canaj can cʼa naj, </span><span class="Verse_Number" lang="x-acc">13</span><span lang="x-acc">y xe siqʼuin che:</span>
</div><div class="Paragraph"><span lang="x-acc">—¡Nim laj winak Jesus, chawila ni toʼbal ka wach! —xe cha che.</span>
</div><div class="Paragraph"><span class="Verse_Number" lang="x-acc">14</span><span lang="x-acc">I Jesus, are xe rilo, xu bij chique:</span>
</div><div class="Paragraph"><span lang="x-acc">—Jix, ji cʼutu iwib che i sacerdóte</span><span class="scrFootnoteMarker"><a href="#F534377c9-0872-46f4-a770-61dac981f361"></a></span><span class="Note_General_Paragraph" id="F534377C9-0872-46F4-A770-61DAC981F361" title="z"><span lang="x-acc">Queje xu bij i Jesus ile chique, man jun, we ʼo lépra che, ca ʼelsax bi pa tinimit, o pa aldéa pa jekel wi. Teʼuri, we utzirnak chic che i yobil-le, ʼo u chac cu cʼut rib che i sacerdóte, y we xril i sacerdóte chi ʼutz chic u chʼacul, cu ya ʼuri che chi coc tan chic pa tinimit.</span>
</span><span lang="x-acc"> —xu bij.</span>
</div><div class="Paragraph"><span lang="x-acc">Ique xqui maj qui be; are que tijin chi be, juntir xutzir i cʼax chique.</span>
</div><div class="Paragraph"><span class="Verse_Number" lang="x-acc">15</span><span lang="x-acc">ʼO jun chique ique, are xrilo chi chom chic u chʼacul, xtzalijic, ca siqʼuin chu cojic u ʼij i Dios. </span><span class="Verse_Number" lang="x-acc">16</span><span lang="x-acc">Are xupon ruʼ i Jesus, xuqui chuwach, xu ʼaj rib chuwach cʼa xkaj u palaj pulew. Lic xu tioxij che. I achi-le, aj Samária winak, n-aj Israel taj. </span><span class="Verse_Number" lang="x-acc">17</span><span lang="x-acc">Teʼuri i Jesus xu bij:</span>
</div><div class="Paragraph"><span lang="x-acc">—Je lajuj xe utzir na, ¿pa je ʼo wi i bele-jeb? </span><span class="Verse_Number" lang="x-acc">18</span><span lang="x-acc">¿Xui nawi i jun-i xtzalij lok cu cojbej u ʼij i Dios? ¿Xui ire-le xcʼunic, chi n-kach taj tinimit? —xu bij.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Teʼuri xu bij che i achi:</span>
</div><div class="Paragraph"><span lang="x-acc">—Chat walijok, y jat; xat utziric rumal u cubibal a cʼux chwe —xu bij.</span>
</div></div><div class="scrSection"><div class="Section_Head"><span lang="x-acc">I u cʼunic u ʼatbal tzij i Dios, n-ca ʼiltaj taj</span>
</div><div class="Paragraph"><span class="Verse_Number" lang="x-acc">20</span><span lang="x-acc">ʼO jujun aj Fariséo xqui tzʼonoj che i Jesus umpa ca jekan u ʼatbal tzij i Dios chuwach i jyub taʼaj. Ire xu bij chique:</span>
</div><div class="Paragraph"><span lang="x-acc">—I u cʼunic u ʼatbal tzij i Dios, n-ca ʼiltaj taj. </span><span class="Verse_Number" lang="x-acc">21</span><span lang="x-acc">Mi jun crilo, mi jun cu bij: “¡Ri ʼolic-i!” o xak “¡Le ʼo jela-le!” n-que cha taj; man i ʼatbal tzij re i Dios ya ʼo chic chiquixol i winak, ya ʼo chic piqui cʼux. (Queje xu bij i Jesus ile chique.)</span>
</div></div><div class="scrSection"><div class="Section_Head"><span lang="x-acc">Are ca cʼun i Achi aj Chicaj conojel caquetamaj na</span>
</div><div class="Paragraph"><span class="Verse_Number" lang="x-acc">22</span><span lang="x-acc">Teʼuri xu bij chique i u tijoxelab:</span>
</div><div class="Paragraph"><span lang="x-acc">—Ca pe tak i ʼij chi yix qui rayij na quiwil jun che tak u ʼij re i Achi aj Chicaj, péro n-quiwil taj. </span><span class="Verse_Number" lang="x-acc">23</span><span lang="x-acc">ʼO ni jujun quiqui bij chiwe: “¡Ri ʼolic-i!” que cha; o xak quiqui bij: “¡Le ʼo jela-le!” que cha. Xui-ri, mix ʼec, mix terej chiquij. </span><span class="Verse_Number" lang="x-acc">24</span><span lang="x-acc">Are cu rik i ʼij re i Achi aj Chicaj, coʼon na pacha coʼon u wach i caj, are ca pe jun nim laj u rep ray, ca repcan u tzunbal cʼulala. Queje ile u ʼij i Achi aj Chicaj —xu bij.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Xak xu bij: —Xui-ri, nabe ʼo u chac cu tij ni cʼax, xak ca xutux na cumal i winak je re i woʼor. </span><span class="Verse_Number" lang="x-acc">26</span><span lang="x-acc">Are cu rik i ʼij re i Achi aj Chicaj, quiqui ʼan i winak pacha xqui ʼan che tak i ʼij re i mam Noe</span><span class="scrFootnoteMarker"><a href="#F056b8efb-28fc-4dca-a47d-db98785a9a06"></a></span><span class="Note_General_Paragraph" id="F056B8EFB-28FC-4DCA-A47D-DB98785A9A06" title="a"><span lang="x-acc">I mam Noe-le, are jun ajbil u tzij i Dios ujer.</span>
</span><span lang="x-acc"> ujer. </span><span class="Verse_Number" lang="x-acc">27</span><span lang="x-acc">Ique toʼ xqui tij qui wa, xqui tuʼ qui yaʼ, xak toʼ xe cʼuliʼic, chi achiab, chi ixokib. Queje que tijin ile chu ʼanic cʼa xu rik i ʼij are xoc i mam Noe chupam u bárco, are ʼuri xpe i nim laj jab y conojel xe camic. </span><span class="Verse_Number" lang="x-acc">28</span><span lang="x-acc">Xak queje ile xqui ʼan i winak ujer, pa tinimit Sodóma are cʼas i mam Lot. Toʼ xqui tij qui wa, xqui tuʼ qui yaʼ; toʼ xe cʼayinic, xe loʼonic; toʼ xe ticanic, xe jachʼanic; xak toʼ xqui yac i cachoch. </span><span class="Verse_Number" lang="x-acc">29</span><span lang="x-acc">Xui-ri, are xel i mam Lot pa tinimit Sodóma, juntir xtzak li ʼaʼ chicaj, xak i asufra pacha abaj aʼal; ʼis xe cam conojel. </span><span class="Verse_Number" lang="x-acc">30</span><span lang="x-acc">Queje coʼon ile coʼon panok, are ca ʼiltaj u wach i Achi aj Chicaj.</span>
</div><div class="Paragraph"><span class="Verse_Number" lang="x-acc">31</span><span lang="x-acc">Are cu rik i ʼij-le, jun we ʼo puwija re i rachoch (suʼ cha kaj la lok y cha ʼanmajok), ma oc chic pa ja chi relsaxic i ubitak-re ʼo chupam; y xak queje i jun we ʼo pa chac pa tak ʼes, ma tzalij chal ruʼ rachoch. </span><span class="Verse_Number" lang="x-acc">32</span><span lang="x-acc">Cha cʼun chi cʼux wach xoʼon i rixokil i mam Lot (are xe ʼanmajic, ire xtaqʼuiʼic, xtzun chirij, y xcam rumal). </span><span class="Verse_Number" lang="x-acc">33</span><span lang="x-acc">Pachin jun xa coʼon pen cu tobej u cʼaslemal, xa cu sach ʼuri u cʼaslemal sakil. Xui-ri, we ʼo jun ca sachsax nu wach u cʼaslemal xa wumal yin, ca yaʼ ʼuri u cʼaslemal sakil.</span>
</div><div class="Paragraph"><span class="Verse_Number" lang="x-acc">34</span><span lang="x-acc">Quin bij chiwe: are cu rik i ʼij-le, je ʼo ni queb que war junam chuwi chʼat; jun ca cʼam nubic, y jun ca canax canok. </span><span class="Verse_Number" lang="x-acc">35</span><span lang="x-acc">Xak je queb ixokib que tijin chi queʼem junam; jun ca cʼam nubic, y jun ca canax canok. </span><span class="Verse_Number" lang="x-acc">36</span><span lang="x-acc">Xak je queb achiab je ʼo pa tak ticon, jun ca cʼam nubic, y jun ca canax canok. (Queje xu bij i Jesus ile chique u tijoxelab.)</span>
</div><div class="Paragraph"><span class="Verse_Number" lang="x-acc">37</span><span lang="x-acc">Are ʼuri xqui bij che:</span>
</div><div class="Paragraph"><span lang="x-acc">—Kajwal ¿ipa ca ʼani wi i xa bij-le? —xe cha.</span>
</div><div class="Paragraph"><span lang="x-acc">Ire xu bij chique:</span>
</div><div class="Paragraph"><span lang="x-acc">—Pa ʼo wi jun chʼaculaj camnak, chila que moltaj wi i cʼuch —xu bij.</span>
</div></div><div class="scrSection"><div class="Section_Head"><span lang="x-acc">I Dios que u to niʼpa i n-quiqui mayij tu tzʼonixic che</span>
</div><div class="Paragraph"><span class="Chapter_Number" lang="x-acc">18</span><span class="Verse_Number" lang="x-acc">1</span><span lang="x-acc">I Jesus xu bij chic jun tijojbal tzij chique, cʼutbal-re chique chi ʼo u chac n-quiqui mayij tu tzʼonoxic che i Dios, xak ma baʼcrij qui cʼux. </span><span class="Verse_Number" lang="x-acc">2</span><span lang="x-acc">Xu bij chique:</span>
</div><div class="Paragraph"><span lang="x-acc">—Che jun tinimit ʼo jun juez n-cu xij ta rib che i Dios, xak n-cu coj ti qui ʼij i winak. </span><span class="Verse_Number" lang="x-acc">3</span><span lang="x-acc">Che i tinimit-le, xak ʼo jun ixok malcan. Ire cupon ruʼ i juez, cu tzʼonoj ʼatbal tzij puwi jun aj chʼoʼoj chirij. </span><span class="Verse_Number" lang="x-acc">4</span><span lang="x-acc">ʼO tan chi ʼij, i juez n-craj ta cu ʼan i ʼatbal tzij che; xui-ri, xu rik i ʼij chi xu bij pu cʼux: “Katzij yin n-quin xij ta wib che i Dios, xak n-quin coj ta qui ʼij i winak, </span><span class="Verse_Number" lang="x-acc">5</span><span lang="x-acc">xui-ri i ixok malcan-le n-cu mayij ti cʼunic wuʼ. Rumal-i, quin ʼan ni ʼatbal tzij che, mokxa n-cu mayij ti cʼunic, y crix ni in cʼux che, y n-quin chʼij ta chic ʼuri,” xu bij. (Are i tijojbal tzij ile xu bij i Kajwal chique.)</span>
</div><div class="Paragraph"><span class="Verse_Number" lang="x-acc">6</span><span lang="x-acc">Teʼuri xu bij chique:</span>
</div><div class="Paragraph"><span lang="x-acc">—Chi ta ʼut wach xu ʼan i mal laj juez: xu to ni ixok malcan. </span><span class="Verse_Number" lang="x-acc">7</span><span lang="x-acc">Bay, we queje xu ʼan ni mal laj juez ile, ¿xataba i Dios n-que u to ti je re ire? Ire que u to na niʼpa i quiqui tzʼonoj qui tobal che chi paʼij chi chaʼab. ¿Xataba ca baytaj chu ʼonquil wach quiqui tzʼonoj che? N-ca baytaj taj. </span><span class="Verse_Number" lang="x-acc">8</span><span lang="x-acc">Quin bij chiwe: i Dios que u to na; cu ʼan la i ʼatbal tzij chique. Xui-ri, are ca cʼun i Achi aj Chicaj, ¿ʼo nawi ʼuri jujun chi cul qui cʼux che? (Queje ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">I u tzʼonbal i aj Fariséo che i Dios n-cumaj taj pacha re i aj alcawal</span>
</div><div class="Paragraph"><span class="Verse_Number" lang="x-acc">9</span><span lang="x-acc">Je ʼo jujun winak quiqui bij ique lic je ʼutz, y xa quiqui kajsaj qui ʼij i juban. Cumal i winak-le, i Jesus xu bij i tijojbal tzij-i:</span>
</div><div class="Paragraph"><span class="Verse_Number" lang="x-acc">10</span><span lang="x-acc">—Je ʼo queb achiab xe ʼe chu tzʼonoxic pa rachoch i Dios. I jun are aj Fariséo, i jun chic, aj tzʼonol alcawal. </span><span class="Verse_Number" lang="x-acc">11</span><span lang="x-acc">I aj Fariséo, tacʼalic queje iri ca tijin chu bixquil: “Dios, quin tioxij chawe, man yin n-in ta queje pacha i juban winak. Ique xa je iliʼom, je mal laj tak winak, xak quiqui kajsaj qui ʼij cuʼ ixokib ne te quixokil. Lic quin tioxij chawe n-in ta pacha i aj alcawal-i. </span><span class="Verse_Number" lang="x-acc">12</span><span lang="x-acc">Camul quin mayij in waʼim pa seman y quin ya wib chu tzʼonoxic chawe. Niʼpa i quin chʼaco, quin ya jun tant re i lajuj chawe.” (Queje xu bij i aj Fariséo ile che i Dios.) </span><span class="Verse_Number" lang="x-acc">13</span><span lang="x-acc">I aj tzʼonol alcawal n-queje ta xu ʼan ire ile. Ire, naj xcanaj wi, n-xtzun ta chicaj man xqʼuix che. Cʼax xu na u cʼux, xu chʼay u wach u cʼux y xu bij: “¡Dios, chawila toʼbal in wach, xa in ajmac laj winak!” (Queje u tzij ile xu bij che i Dios.) </span><span class="Verse_Number" lang="x-acc">14</span><span lang="x-acc">Yin quin bij chiwe, i aj tzʼonol alcawal xtzalij chi rachoch ʼutz chic chuwach i Dios; n-cumaj taj pacha i aj Fariséo. Queje ile xeʼelok, man pachin coʼon nim che rib, ire ʼut xa ca kajsax ni u ʼij; y pachin coʼon chʼutin che rib, are ca nimarsax na ʼuri u ʼij. (Queje i tijojbal tzij ile xu bij i Jesus chique.)</span>
</div></div><div class="scrSection"><div class="Section_Head"><span lang="x-acc">I Jesus que raj i acʼalab; xu ya u ʼab piquiwi</span>
</div><div class="Paragraph"><span class="Verse_Number" lang="x-acc">15</span><span lang="x-acc">ʼO i winak xe qui cʼam li ral tak cacʼal ruʼ i Jesus man cu ya ni u ʼab piquiwi. I u tijoxelab, are xquilo, xe oc chi qui ʼatixic. </span><span class="Verse_Number" lang="x-acc">16</span><span lang="x-acc">Xui-ri, i Jesus xe u siqʼuij i acʼalab ruʼ y xu bij:</span>
</div><div class="Paragraph"><span lang="x-acc">—Chi ya chique i acʼalab que cʼun wuʼ; me i ʼatij, man niʼpa i je pacha acʼalab piqui cʼux, ʼo que ique che i ʼatbal tzij re i Dios. </span><span class="Verse_Number" lang="x-acc">17</span><span lang="x-acc">Sak laj tzij quin bij chiwe, jun we n-cu coj ti u tzij i Dios, we n-cu ʼan ta che u cʼux pacha u cʼux jun acʼal, n-coc ta ʼuri che u ʼatbal tzij i Dios —xu bij chique.</span>
</div></div><div class="scrSection"><div class="Section_Head"><span lang="x-acc">Jun achi beyom xu tzucuj u cʼaslemal chi n-tu qʼuisic</span>
</div><div class="Paragraph"><span class="Verse_Number" lang="x-acc">18</span><span lang="x-acc">Jun achi nim u patan piquiwi i aj Israel winak xupon ruʼ i Jesus y xu tzʼonoj che:</span>
</div><div class="Paragraph"><span lang="x-acc">—Nim laj winak, at ʼutz laj tijonel, ¿wach i quin ʼan na, quin rikbej re in cʼaslemal chi n-tu qʼuisic? —xu bij.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—¿Wuchac ca bij chwe chi in ʼutz? N-ta jun chi ʼutz, xui Dios —xu bij—. </span><span class="Verse_Number" lang="x-acc">20</span><span lang="x-acc">Yet awetaʼam i lajuj tzij pixab: “Ma min awib ruʼ jun ixok we n-awixokil taj; mat camsanic; ma ʼan elaʼ; ma ʼan mentir chirij jun winak, cha cojo qui ʼij a kajaw a chuch” —xu bij i Jesus che.</span>
</div><div class="Paragraph"><span class="Verse_Number" lang="x-acc">21</span><span lang="x-acc">—Ronojel ile ʼis in ʼanom lok cʼa are in chʼutin —xu bij i achi che.</span>
</div><div class="Paragraph"><span class="Verse_Number" lang="x-acc">22</span><span lang="x-acc">I Jesus, are xu ta ile, xu bij:</span>
</div><div class="Paragraph"><span lang="x-acc">—Cʼo ni rajwaxic chawe. Cha cʼayij ronojel ubitak awe y cha ya i mer chique i nibaʼib; ca rik ʼuri a beyomal chicaj. Teʼuri chat petok y chat terej chwij —xu bij che.</span>
</div><div class="Paragraph"><span class="Verse_Number" lang="x-acc">23</span><span lang="x-acc">I achi, are xu ta ile, xoc chi bis man lic beyom. </span><span class="Verse_Number" lang="x-acc">24</span><span lang="x-acc">I Jesus, are xrilo chi ca bisonic, xu bij:</span>
</div><div class="Paragraph"><span lang="x-acc">—I beyomab, cʼax u jachic quib puʼab i Dios; cʼax coquic pu ʼatbal tzij i Dios. </span><span class="Verse_Number" lang="x-acc">25</span><span lang="x-acc">Cʼax u ʼanic chi jun beyom cu jach rib puʼab i Dios; cʼax ile chuwach i ricʼawic jun camey</span><span class="scrFootnoteMarker"><a href="#F59b45751-6ec1-44bf-8b2a-c2c4547b0941"></a></span><span class="Note_General_Paragraph" id="F59B45751-6EC1-44BF-8B2A-C2C4547B0941" title="b"><span lang="x-acc">I camey ca bixic-i are jun chicop aj ekan, mas nim chuwach jun caway.</span>
</span><span lang="x-acc"> che i tel re jun acuxa —xu bij chique.</span>
</div><div class="Paragraph"><span class="Verse_Number" lang="x-acc">26</span><span lang="x-acc">Are ʼuri, niʼpa i xqui ta ile xqui bij:</span>
</div><div class="Paragraph"><span lang="x-acc">—¿Pachin quelsax na ʼuri chupam u mac? —xe cha.</span>
</div><div class="Paragraph"><span class="Verse_Number" lang="x-acc">27</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—I Dios ca tiqui che, wach i n-que tiqui ti winak chu ʼonquil —coʼono. </span><span class="Verse_Number" lang="x-acc">28</span><span lang="x-acc">Teʼuri i ma Pédro xu bij che:</span>
</div><div class="Paragraph"><span lang="x-acc">—Kajwal, yoj ka canam canok niʼpa i ʼo kuʼ, y oj terejnak chawij —xcha.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I Jesus xi bij chique:</span>
</div><div class="Paragraph"><span lang="x-acc">—Katzij i quin bij chiwe, pachin jun croʼtaj can u bitak-re man cʼax cu na i u ʼatbal tzij i Dios, nim ni cu chʼac na. We cu canaj can i rachoch, o we u chuch u kajaw, o we i ratz u chaʼ, o we i rixokil, o we i racʼal, rumal ni u ʼatbal tzij i Dios, </span><span class="Verse_Number" lang="x-acc">30</span><span lang="x-acc">nim i cu chʼac na puwi ile waral chuwach i jyub taʼaj; xak coʼon panok ʼo ni u cʼaslemal chi n-ca qʼuis ta chic —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus xu bij tan chic chi ca camsax na</span>
</div><div class="Paragraph"><span class="Verse_Number" lang="x-acc">31</span><span lang="x-acc">I Jesus xe u siqʼuij i cablajuj u tijoxelab ruʼ y xu bij chique:</span>
</div><div class="Paragraph"><span lang="x-acc">—Chitapeʼ, ya xka maj bi ka be pa Jerusalen. Chila ca ʼan na che i Achi aj Chicaj</span><span class="scrFootnoteMarker"><a href="#F25217f96-dabb-482b-a190-34ea0411d899"></a></span><span class="Note_General_Paragraph" id="F25217F96-DABB-482B-A190-34EA0411D899" title="c"><span lang="x-acc">Are i Jesus mísmo.</span>
</span><span lang="x-acc"> ronojel niʼpa i qui tzʼibam i ujer ajbil u tzij i Dios che. </span><span class="Verse_Number" lang="x-acc">32</span><span lang="x-acc">Ire ca jach na piquiʼab i ne te aj Israel winak. Ique quiqui yoʼya na, quiqui bij cʼax che, y quiqui chubaj ni u palaj. </span><span class="Verse_Number" lang="x-acc">33</span><span lang="x-acc">Quiqui jic u loʼxic, teʼuri quiqui camsaj, xui-ri churox ʼij ca walij chiquixol i camnak —xu bij i Jesus chique.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I u tijoxelab n-xqui ta tu be i xu bij-le. N-xquetamaj taj wach usucʼ i xu lapo; n-xqui ta tu be wach i queʼelok.</span>
</div></div><div class="scrSection"><div class="Section_Head"><span lang="x-acc">I Jesus xu tzunsaj jun mawach aj Jerico</span>
</div><div class="Paragraph"><span class="Verse_Number" lang="x-acc">35</span><span lang="x-acc">I Jesus ca tijin chi be, nakaj chic ʼo wi che i tinimit Jerico. ʼO jun mawach cul pa be, ca tijin chu tzʼonoxic mer chique i winak. </span><span class="Verse_Number" lang="x-acc">36</span><span lang="x-acc">Are xu ta chi je qʼui i winak ca tijin quicʼawic, “¿Wach copis ile?” xu bij. </span><span class="Verse_Number" lang="x-acc">37</span><span lang="x-acc">Xqui bij che chi are i Jesus aj Nazaret ca tijin ricʼawic. </span><span class="Verse_Number" lang="x-acc">38</span><span lang="x-acc">Are ʼuri xsiqʼuin che:</span>
</div><div class="Paragraph"><span lang="x-acc">—¡Kajwal Jesus! ¡Yet chi at u muk u xiquin can i mam David! ¡Chawila toʼbal in wach! —coʼono.</span>
</div><div class="Paragraph"><span class="Verse_Number" lang="x-acc">39</span><span lang="x-acc">I winak chi je nabe bi chuwach i Jesus, xqui yajo man cacaj cu mayij siqʼuinic. Ire xa xu cowij u bixquil che i Jesus:</span>
</div><div class="Paragraph"><span lang="x-acc">—¡Yet chi at u muk u xiquin can i mam David, chawila toʼbal in wach! —xu bij.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Are ʼuri i Jesus xtacʼ canic y xu tak u cʼamic. Are xnakajab ruʼ, xu bij che:</span>
</div><div class="Paragraph"><span class="Verse_Number" lang="x-acc">41</span><span lang="x-acc">—¿Wach cawaj quin ʼan chawe? —coʼono.</span>
</div><div class="Paragraph"><span lang="x-acc">I mawach xu bij che:</span>
</div><div class="Paragraph"><span lang="x-acc">—Nim laj winak, cwaj yin quin a tzunsaj —coʼono.</span>
</div><div class="Paragraph"><span class="Verse_Number" lang="x-acc">42</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—¡Chat tzunok! Xat utziric man xa cuba a cʼux chwe —xu bij.</span>
</div><div class="Paragraph"><span class="Verse_Number" lang="x-acc">43</span><span lang="x-acc">Juntir xtzun i mawach y xterej bi chirij i Jesus, ca tijin chu camwaxic, ca tijin chu tioxixic che i Dios. Je niʼpa i winak xe ʼilaw ile xak xqui coj u ʼij i Dios.</span>
</div></div><div class="scrSection"><div class="Section_Head"><span lang="x-acc">Wach u jalwachixic u cʼaslemal i ma Zaquéo</span>
</div><div class="Paragraph"><span class="Chapter_Number" lang="x-acc">19</span><span class="Verse_Number" lang="x-acc">1</span><span lang="x-acc">I Jesus xoc pa tinimit Jerico, y ca tijin ricʼawic chila. </span><span class="Verse_Number" lang="x-acc">2</span><span lang="x-acc">Che i tinimit-le ʼo jun achi, ma Zaquéo u bi; i u patan ire, are cajʼatzil i je aj tzʼonol alcawal; ire beyom. </span><span class="Verse_Number" lang="x-acc">3</span><span lang="x-acc">Craj ire cretamaj u wach i Jesus, xui u ʼanom-i, n-naj ta rij; rumal-i, n-ta módo crilo cumal i uqʼuial winak. </span><span class="Verse_Number" lang="x-acc">4</span><span lang="x-acc">Xa ʼe paʼanem, xnabeajic, y xel bi puwi jun cheʼ, u bi sicó-moro ʼo xucut be pa quicʼaw wi i Jesus. </span><span class="Verse_Number" lang="x-acc">5</span><span lang="x-acc">Are xicʼaw i Jesus chila, tzun ʼan chicaj y xu bij che i achi:</span>
</div><div class="Paragraph"><span lang="x-acc">—Ma Zaquéo, chat kaj la lok; ʼo u chac quin qʼuiji can chi awachoch woʼor —coʼono.</span>
</div><div class="Paragraph"><span class="Verse_Number" lang="x-acc">6</span><span lang="x-acc">I ma Zaquéo juntir xkaj lok, y ca quicotic xu cʼam bi i Jesus ruʼ chi rachoch. </span><span class="Verse_Number" lang="x-acc">7</span><span lang="x-acc">I winak, are xquil ile, xe oc chu chʼachʼaxic i Jesus, man xa ʼe ruʼ rachoch jun mal laj winak.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Chila paja, i ma Zaquéo xtaqʼui ʼanok y xu bij che i Kajwal:</span>
</div><div class="Paragraph"><span lang="x-acc">—Nim laj winak, niʼpa i ʼo wuʼ, quin ya ni nicʼaj chique i nibaʼib. We ʼo tak in majom chique i winak, quin tzalijsaj chic cajib mul chique —xu bij.</span>
</div><div class="Paragraph"><span class="Verse_Number" lang="x-acc">9</span><span lang="x-acc">I Jesus xu bij ʼuri che:</span>
</div><div class="Paragraph"><span lang="x-acc">—Woʼor yet junam cuʼ awixokil awalcʼwal i rikom iwelbal chi sak —xu bij.</span>
</div><div class="Paragraph"><span lang="x-acc">Teʼuri xu bij i tzij-i (cumal i juban chi quiqui chʼachʼa):</span>
</div><div class="Paragraph"><span lang="x-acc">—Ire xak u muk u xiquin can i mam Abraham pacha yix. </span><span class="Verse_Number" lang="x-acc">10</span><span lang="x-acc">Yin chi in Achi aj Chicaj, in cʼun-nak chi qui tzucuxic i je sachnak, ʼelsabal na que chupam i qui mac —xu bij chique.</span>
</div></div><div class="scrSection"><div class="Section_Head"><span lang="x-acc">Wach i rokxanim i Dios kuʼ, ʼo u chac coj chʼacan ruʼ</span>
</div><div class="Paragraph"><span class="Verse_Number" lang="x-acc">11</span><span lang="x-acc">I Jesus, tzʼakat que tijin i winak chu tayic u tzij, xu bij jun tijojbal tzij chique. Queje xoʼon ire ile chique, man ya coc pa tinimit Jerusalen. Quiqui chʼob i winak chi we xoc ire chila, ya cu jek i nim laj ʼatbal tzij re i Dios piquiwi. </span><span class="Verse_Number" lang="x-acc">12</span><span lang="x-acc">Rumal-i, ire xu bij i tzij-i chique:</span>
</div><div class="Paragraph"><span lang="x-acc">—ʼO jun achi, nim u ʼij u patan u kajaw. I achi-le, ca ʼe che jun tinimit cʼa naj, chu cʼamic u patan re ʼatol tzij puwi u tinimit; we ʼo chic puʼab, ca tzalij li ʼuri. </span><span class="Verse_Number" lang="x-acc">13</span><span lang="x-acc">Are maja ca ʼec, xe u siqʼuij lajuj rajchaquib ruʼ, y xu ya can jujun sak pwak chique, nimak u wach. Xu bij chique: “Chix chʼacan ruʼ i mer-i, tzʼakat quin cʼun li yin,” coʼono; y xa ʼec. </span><span class="Verse_Number" lang="x-acc">14</span><span lang="x-acc">I rach aj tinimit tzel quiquilo, y xe qui tak bi juban aj takon chu bixquil: “N-cakaj ti yoj i achi-le we are ca canaj can re ʼatol tzij pakawi.” (Queje ile xqui bij bic, xui-ri, n-ta xoʼon re chique.)</span>
</div><div class="Paragraph"><span class="Verse_Number" lang="x-acc">15</span><span lang="x-acc">I achi, xyaʼ puʼab chi are i ʼatol tzij piquiwi, teʼuri xtzalij pu tinimit. Are xuponic, xe u siqʼuij i rajchac ruʼ, chi u yom can i mer chique. Xu tzʼonoj chique chi qui jujunal niʼpa i qui chʼacom che i qui mer. </span><span class="Verse_Number" lang="x-acc">16</span><span lang="x-acc">I nabe xupon ruʼ, y xu bij che: “Nim laj winak, i a mer, in chʼacom chic lajuj tant puwi,” coʼono. </span><span class="Verse_Number" lang="x-acc">17</span><span lang="x-acc">I ʼatol tzij xu bij che: “Lic ʼutz ni a ʼanom; at ʼutz laj ajchac. A ʼanom ni ʼutz ruʼ i jubiʼ in yom chawe, rumal-i cat in ya piquiwi lajuj tinimit,” xu bij che. </span><span class="Verse_Number" lang="x-acc">18</span><span lang="x-acc">Teʼuri i ucab rajchac xtejeb ruʼ, y xu bij che: “Nim laj winak, i a mer, in chʼacom chic joʼob tant puwi,” xcha. </span><span class="Verse_Number" lang="x-acc">19</span><span lang="x-acc">I u patron xu bij che: “Xak yet, cat in ya na piquiwi joʼob tinimit,” xu bij. </span><span class="Verse_Number" lang="x-acc">20</span><span lang="x-acc">Teʼuri xtejeb jun chic ruʼ chique i lajuj, y xu bij che: “Nim laj winak, ri a mer-i; in cʼolom can chupam jun sut. </span><span class="Verse_Number" lang="x-acc">21</span><span lang="x-acc">Xin cʼolo man quin xij wib chawe; wetaʼam chi at cʼan laj achi. At pacha jun chi cu chapo wach i nu cʼolom taj, o xak cu mol u wach i ticon chi n-xu tic taj,” xu bij che. (Queje ile xu bij i mal laj ajchac; craj cu coj u mac u patron.) </span><span class="Verse_Number" lang="x-acc">22</span><span lang="x-acc">Are ʼuri i ʼatol tzij xu yajo. “At mal laj ajchac,” xu bij che, “¡Quin cʼut ni a mac chawe ruʼ i mísmo a tzij yet! Xa bij yet chi in cʼan laj winak, chi quin chapo wach n-in cʼolom taj, o xak quin mol u wach i ticon chi n-in ticom taj, ca bij yet. </span><span class="Verse_Number" lang="x-acc">23</span><span lang="x-acc">We queje quin ʼan yin ile, ca bij, ¿Wuchac ʼuri n-xa ya ti in mer cuʼ i quiqui toj i alaj-re? We tene queje ile xa ʼano, are xin cʼunic, ʼo tene-ri in mer, rachiʼil i alaj. ¡Péro n-taj!” xu bij che. </span><span class="Verse_Number" lang="x-acc">24</span><span lang="x-acc">Teʼuri xu bij chique i je ʼo pu tzal: “Chi maja i mer che; chi ya na che i jun chi xu chʼac lajuj tant,” coʼono. </span><span class="Verse_Number" lang="x-acc">25</span><span lang="x-acc">“Nim laj winak, ya ʼo chic lajuj ruʼ,” xe cha che. </span><span class="Verse_Number" lang="x-acc">26</span><span lang="x-acc">I ʼatol tzij xu laʼ u wach chique: “Quin bij chiwe, jun we ʼo na chic ʼo ruʼ, ca yaʼ na mas ʼuri che; i jun chi n-ta kas ʼo ruʼ, ca ʼelsax ni jubiʼ chi ʼo ruʼ,” coʼono. Teʼuri xu bij chique: </span><span class="Verse_Number" lang="x-acc">27</span><span lang="x-acc">“Niʼpa i winak chi tzel que in ilawic, chi n-cacaj ta in ʼo piquiwi, che i cʼama lok, y che i camsaj chinwach.” xu bij i ʼatol tzij. (Queje i tijojbal tzij ile xu bij i Jesus chique i winak.)</span>
</div></div><div class="scrSection"><div class="Section_Head"><span lang="x-acc">Wach u cojic u ʼij i Jesus are xoc pa Jerusalen</span>
</div><div class="Paragraph"><span class="Verse_Number" lang="x-acc">28</span><span lang="x-acc">Are xbitaj ile rumal i Jesus, xu maj chubi u be pa Jerusalen, nabe chiquiwach i u tijoxelab. </span><span class="Verse_Number" lang="x-acc">29</span><span lang="x-acc">Teʼuri xe upon chu nakaj i queb aldéa, Betfage y Betánia, pa ʼo wi i ral jyub Olívos. Are ʼuri xe u nabsaj bi queb u tijoxelab. </span><span class="Verse_Number" lang="x-acc">30</span><span lang="x-acc">Xu bij chique:</span>
</div><div class="Paragraph"><span lang="x-acc">—Jix che i aldéa ʼo pan chakawach-le. Are quix uponic, qui rik ni jun buru yukulic, chi cʼa maja cretamaj ca ʼan winak chirij. Chi quira y chi cʼama lok. </span><span class="Verse_Number" lang="x-acc">31</span><span lang="x-acc">We ʼo i ca tzʼonow chiwe wach u chac quix tijin chu toric, chi bij che chi cu rik u chac che i Kajwal, chix chok che. (Queje ile xu bij i Jesus chique i queb-le.)</span>
</div><div class="Paragraph"><span class="Verse_Number" lang="x-acc">32</span><span lang="x-acc">Ique xe ʼec, y xqui rik i ral buru yukulic, pacha u bim bi Jesus chique. </span><span class="Verse_Number" lang="x-acc">33</span><span lang="x-acc">Are que tijin chu toric, xe upon i rajaw, y xqui bij chique:</span>
</div><div class="Paragraph"><span lang="x-acc">—¿Wuchac qui tor bi i buru? —que cha.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I tijoxelab xqui bij:</span>
</div><div class="Paragraph"><span lang="x-acc">—Cu rik u chac che i Kajwal —xe cha.</span>
</div><div class="Paragraph"><span class="Verse_Number" lang="x-acc">35</span><span lang="x-acc">Teʼuri xqui cʼam bi ruʼ i Jesus. Xqui coj qui ʼuʼ chirij i buru, cubibal re i Jesus, y xqui ʼansaj ʼan i Jesus chirij. </span><span class="Verse_Number" lang="x-acc">36</span><span lang="x-acc">Are que tijin chi be, i winak xqui licʼ qui ʼuʼ pu be, wikbal-re. </span><span class="Verse_Number" lang="x-acc">37</span><span lang="x-acc">Are xe upon chu nakaj i Jerusalen, pa ʼo wi i kajbal lok re i jyub Olívos, conojel niʼpa i je teren chirij xe oc chi sicʼ rumal i quicotemal. Lic xqui coj u ʼij i Dios rumal uqʼuial tak milágro u ʼanom i Jesus chiquiwach. </span><span class="Verse_Number" lang="x-acc">38</span><span lang="x-acc">Xqui bij:</span>
</div><div class="Paragraph"><span lang="x-acc">—¡Nim u ʼij i ka ʼAtol Tzij chi u takom li Kajwal Dios! ¡Cʼamori che i Dios chicaj!</span><span class="scrFootnoteMarker"><a href="#F7098afac-5bc2-464a-9336-c630c626e190"></a></span><span class="Note_General_Paragraph" id="F7098AFAC-5BC2-464A-9336-C630C626E190" title="d"><span lang="x-acc">I mer tzij xu bij are iri: ¡Chuxlan qui cʼux i je aj chicaj!</span>
</span><span lang="x-acc"> ¡Chocsax u ʼij i Dios! (Queje ile xe siqʼuin chu bixquil.)</span>
</div><div class="Paragraph"><span class="Verse_Number" lang="x-acc">39</span><span lang="x-acc">Xak je ʼo juban aj Fariséo chiquixol i winak; are xquilo wach quiqui ʼan i uqʼuial winak, xqui bij che i Jesus:</span>
</div><div class="Paragraph"><span lang="x-acc">—Mayes, che a ʼatij a tijoxelab —xqui bij.</span>
</div><div class="Paragraph"><span class="Verse_Number" lang="x-acc">40</span><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—Chitapeʼ, we que in ʼatij, i abaj-i que siqʼuin na ʼuri piqui qʼuexel ique —coʼono.</span>
</div><div class="Paragraph"><span class="Verse_Number" lang="x-acc">41</span><span lang="x-acc">I Jesus cuʼ i je teren chirij xe upon chu nakaj i tinimit Jerusalen. Are xril i tinimit, cʼax xu na u cʼux, y xoʼic. </span><span class="Verse_Number" lang="x-acc">42</span><span lang="x-acc">Xu bij:</span>
</div><div class="Paragraph"><span lang="x-acc">—¡Toʼ i wach yix ix aj Jerusalen! We tene woʼor quiwetamaj usucʼ wach u rikic i sakil laj uxlambal i cʼux, ʼutz te iwe-ri; xui-ri, n-quiwil taj, xa pacha chʼuktal u wach chiwe. </span><span class="Verse_Number" lang="x-acc">43</span><span lang="x-acc">Ya cu rik i ʼij qui tij ni uyej. I aj chʼoʼoj chiwij quiqui coj ni tapia chirij i tinimit man n-ta chic pa i quix el wi. Teʼuri quiqui sutij ni iwij, y ca pe ni chʼoʼoj cʼulala. </span><span class="Verse_Number" lang="x-acc">44</span><span lang="x-acc">Quiqui sach na ʼuri u wach i tinimit, y que qui camsaj niʼpa i je jekel che. Are cutzi-nic, mi tene jun abaj pa xan ca canaj puwi i rachiʼil. Queje ni ile queʼelok, man n-xi ta ti usucʼ are xupon i Dios iwuʼ tobal iwe. (Queje xu bij i Jesus ile are xril i tinimit.)</span>
</div></div><div class="scrSection"><div class="Section_Head"><span lang="x-acc">I Jesus xe resaj i aj cʼay pa rachoch i Dios</span>
</div><div class="Paragraph"><span class="Verse_Number" lang="x-acc">45</span><span lang="x-acc">I Jesus xoc pa rachoch i Dios; are ʼuri xu jek li quelsaxic i aj cʼayinel, i aj loʼonel chi je ʼo chila. </span><span class="Verse_Number" lang="x-acc">46</span><span lang="x-acc">Xu bij chique:</span>
</div><div class="Paragraph"><span lang="x-acc">—I Dios, chupam u wuj, u bim can i tzij-i: “I wachoch, lic jun ja re qui tzʼonbal i winak chwe” (queje ile tzʼibtal canok); xui-ri yix i ʼanom qui jul iliʼomab che —xu bij i Jesus chique.</span>
</div><div class="Paragraph"><span class="Verse_Number" lang="x-acc">47</span><span lang="x-acc">ʼIj ʼij, i Jesus ca tijin chu cʼutic chique i winak pa rachoch i Dios. I cajʼatzil i sacerdóte junam cuʼ i tijonel re i ujer ʼatbal tzij, xak qui wi qui jolom i aj Israel, quiqui tzucuj wach u camsaxic i Jesus quiqui ʼano. </span><span class="Verse_Number" lang="x-acc">48</span><span lang="x-acc">Xui-ri, n-quiqui rik taj wach u ʼanic quiqui ʼano, man conojel i winak lic qui yom qui cʼux chu tayic u tzij.</span>
</div></div><div class="scrSection"><div class="Section_Head"><span lang="x-acc">Xtzʼonox che i Jesus bi chi ʼatbal tzijal ʼo puʼab</span>
</div><div class="Paragraph"><span class="Chapter_Number" lang="x-acc">20</span><span class="Verse_Number" lang="x-acc">1</span><span lang="x-acc">Xoʼon panok, i Jesus ʼo pa rachoch i Dios, ca tijin chu cʼutic chique i winak, xak ca tijin chu bixquil chique wach i quelbal chupam i qui mac. Are ʼuri xe upon i cajʼatzil i sacerdóte, junam cuʼ i je tijonel re i ujer ʼatbal tzij, xak i nimak tak mamʼib. </span><span class="Verse_Number" lang="x-acc">2</span><span lang="x-acc">Xqui bij che:</span>
</div><div class="Paragraph"><span lang="x-acc">—¿Bi chi ʼatbal tzijal ʼo paʼab, chi queje ca ʼan ile? —xqui bij—. ¿Pachin xyaw ile paʼab, chi cat tijin chu ʼonquil? —xe cha che.</span>
</div><div class="Paragraph"><span class="Verse_Number" lang="x-acc">3</span><span lang="x-acc">Are ʼuri i Jesus xu bij chique:</span>
</div><div class="Paragraph"><span lang="x-acc">—Yin xak quin tzʼonoj jun tzij chiwe. Chi bij chwe: </span><span class="Verse_Number" lang="x-acc">4</span><span lang="x-acc">¿Pachin xyaw puʼab i ma Wan cu kajsaj ya piquiwi i winak? ¿Are i Dios xyaw che, o xa winak xyaw che? —xu bij i Jesus chique.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Ique xe oc chu bixquil chiquiwach:</span>
</div><div class="Paragraph"><span lang="x-acc">—¿Wach nawi caka bij che? —que cha—. We caka bij chi are i Dios xyaw ile puʼab i ma Wan, ire cu bij na chake: “¿Wuchac ʼuri n-xi coj taj wach i xu bij?” </span><span class="Verse_Number" lang="x-acc">6</span><span lang="x-acc">We xak caka bij chi xa ruʼ winak petnak wi wach i xu bij i ma Wan, i winak coj qui camsaj ʼuri che abaj, man conojel quiqui bij chi ma Wan lic ruʼ i Dios petnak wi wach i u bim. (Queje ile xqui bij chiquiwach.)</span>
</div><div class="Paragraph"><span class="Verse_Number" lang="x-acc">7</span><span lang="x-acc">Rumal-i xqui bij che i Jesus:</span>
</div><div class="Paragraph"><span lang="x-acc">—N-ketaʼam taj pachin xyaw che —xe cha.</span>
</div><div class="Paragraph"><span class="Verse_Number" lang="x-acc">8</span><span lang="x-acc">—Xak yin n-quin bij ta ʼuri chiwe wach i ʼatbal tzij ʼo pinʼab, chi quin ʼan tak iri —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Wach i xqui ʼan i mal laj tak ajchaquib che u cʼojol i rajaw ulew</span>
</div><div class="Paragraph"><span class="Verse_Number" lang="x-acc">9</span><span lang="x-acc">Teʼuri i Jesus xoc chu bixquil jun tijojbal tzij chique i winak. Xu bij chique:</span>
</div><div class="Paragraph"><span lang="x-acc">—ʼO jun achi, ʼo u qʼuial úva u ticom. Ire ʼo u chac ca ʼe che jun viáje, rumal-i xu ya can piquiʼab i raj mediant. Ire xa ʼec, y naj xsachic. </span><span class="Verse_Number" lang="x-acc">10</span><span lang="x-acc">Are xu rik i ʼij re i cosech, xu tak bi jun u mocom chu tzʼonoxic i re ire, chique i raj mediant. Are xupon u mocom, xqui chʼayo, lic xqui ʼan cʼax che, y xqui tak bic, n-ta xqui ya bi che. </span><span class="Verse_Number" lang="x-acc">11</span><span lang="x-acc">Teʼuri i rajaw i ticon xu tak chal jun mocom; xak queje xqui ʼan chic che: xqui bij cʼax che, xqui chʼayo, xak xqui tak chubic, n-ta xqui ya bi che. </span><span class="Verse_Number" lang="x-acc">12</span><span lang="x-acc">I rajaw i ticon xu tak chal jun chic; i aj mediant xak xqui ʼan chic cʼax che, y xquesaj chalok.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Are ʼuri i rajaw ulew xu bij: “¿Wach i quin ʼano? Quin tak nubi in cʼojol chi lic cʼax quin naʼo; are quiquil u wach, pent que cojon na che,” xu bij. </span><span class="Verse_Number" lang="x-acc">14</span><span lang="x-acc">I aj mediant, are xquilo, xqui bij chiquiwach: “Ire-le, are i rajaw i ulew coʼon panok. Chaka camsaj, man ca canaj can i ulew pakaʼab yoj,” xqui bij. </span><span class="Verse_Number" lang="x-acc">15</span><span lang="x-acc">Are ʼuri xquesaj li pa ticon y xqui camsaj.</span>
</div><div class="Paragraph"><span lang="x-acc">(Are i tijojbal tzij ile xu bij i Jesus chique.) Teʼuri xu tzʼonoj chique:</span>
</div><div class="Paragraph"><span lang="x-acc">—I rajaw i chac, ¿wach nawi coʼon chique i mal laj tak ajchaquib-le? </span><span class="Verse_Number" lang="x-acc">16</span><span lang="x-acc">Ire ca cʼun na, y que u camsaj i ajchaquib; teʼuri cu ya ni ulew piquiʼab juban chic ajchaquib. (Queje ile i moxbal tzij xu bij i Jesus chique.)</span>
</div><div class="Paragraph"><span lang="x-acc">I winak, are xqui ta ile, xqui bij:</span>
</div><div class="Paragraph"><span lang="x-acc">—¡Ay, chu ʼatij i Dios ile! —xe cha.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Teʼuri i Jesus xe u takej y xu cʼunsaj u tzij i Dios chique wach coʼon na.</span>
</div><div class="Paragraph"><span lang="x-acc">—Katzij, queje ile ca ʼantaj na. We n-ca ʼantaj taj, ¿wach usucʼ ʼuri i tzij-i chi tzʼibtal can chupam u wuj i Dios? Man cu bij:</span>
</div><div class="Line1"><span lang="x-acc">I abaj chi n-xcaj ti xqui coj i je aj ʼanol ja,</span>
</div><div class="Line1"><span lang="x-acc">are i abaj-le chi xeʼelok lic nim ni u chac che i cubibal ja.</span><span class="scrFootnoteMarker"><a href="#F9bf12665-6e26-4e0c-92b2-b5adf535c88f"></a></span><span class="Note_General_Paragraph" id="F9BF12665-6E26-4E0C-92B2-B5ADF535C88F" title="e"><span lang="x-acc">I abaj-le chi xu bij i Jesus are ire mísmo.</span>
</span>
</div><div class="Paragraph_Continuation"><span lang="x-acc">(Queje ile tzʼibtal canok.)</span>
</div><div class="Paragraph"><span class="Verse_Number" lang="x-acc">18</span><span lang="x-acc">I abaj-le, we ʼo jun ca ʼe tzak puwi, ca pax che. Xak i abaj-le, we ca tzak chirij jun, lic coʼon cʼajcʼaj che —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Chi ya che i ʼatol tzij wach ʼo re ire che, xak chi ya che i Dios wach ʼo re ire che</span>
</div><div class="Paragraph"><span class="Verse_Number" lang="x-acc">19</span><span lang="x-acc">I cajʼatzil i sacerdóte, xak i tijonel re i ujer ʼatbal tzij xqui ta u be chi xa are ique que u lap na. Rumal-i, cacaj tan u chapic, xui-ri xqui xij quib chique i winak. </span><span class="Verse_Number" lang="x-acc">20</span><span lang="x-acc">Teʼuri xe qui tak bi juban achiab ruʼ i Jesus, quiqui cʼambej u pam. Xe qui tak bi ruʼ pacha je ʼutz lak tak winak, quiqui tzʼonbej juban tzij che, xa tzaksabal-re quiqui ʼano. Cacaj ique ca chap na cumal i rakan u ʼab i ʼatbal tzij, y ca jach na puʼab i gobernador. </span><span class="Verse_Number" lang="x-acc">21</span><span lang="x-acc">Are xe upon ruʼ i Jesus, xqui bij che:</span>
</div><div class="Paragraph"><span lang="x-acc">—Tijonel, ketaʼam chi yet, wach i ca bij, wach i ca cʼutu, lic pusucʼ i ca ʼan wi. Yet lic n-ca ʼan ta cas che, wach u patan jun winak, we nim, o we n-nim taj; lic ca bij i sak laj tzij che, wach craj i Dios. </span><span class="Verse_Number" lang="x-acc">22</span><span lang="x-acc">Cha bij ʼu chake: ¿ʼUtz nawi caka toj impuésto che i ʼatol tzij, o n-ʼus taj? —xe cha.</span>
</div><div class="Paragraph"><span class="Verse_Number" lang="x-acc">23</span><span lang="x-acc">I Jesus retaʼam chi xa tzaksabal-re cacaj; xa cʼambal u pam quiqui ʼano. Xu bij chique:</span>
</div><div class="Paragraph"><span lang="x-acc">—¿Wuchac qui tzucuj tzaksabal-we? —xu bij—. </span><span class="Verse_Number" lang="x-acc">24</span><span lang="x-acc">Chi cʼutu jun sak pwak chwe. ¿Pachin u qʼuexwach iri ʼo chuwach? ¿Pachin u bi iri tzʼibtal chuwach? —xu bij.</span>
</div><div class="Paragraph"><span lang="x-acc">—Re i ʼatol tzij —xqui bij che.</span>
</div><div class="Paragraph"><span class="Verse_Number" lang="x-acc">25</span><span lang="x-acc">—Bay —xu bij i Jesus chique—, chi ya ʼuri che i ʼatol tzij wach ʼo re ire che; xak chi ya che i Dios wach ʼo re ire che —xu bij chique.</span>
</div><div class="Paragraph"><span class="Verse_Number" lang="x-acc">26</span><span lang="x-acc">Ique n-xqui rik taj wach tzaksabal-re quiqui ʼan chiquiwach i winak. Are xqui ta u tzij, ique lic xqui bisoj; n-xe chʼaw ta chic.</span>
</div></div><div class="scrSection"><div class="Section_Head"><span lang="x-acc">I Jesus xu sakirsaj chi ʼo ni qui walijbal i camnak</span>
</div><div class="Paragraph"><span class="Verse_Number" lang="x-acc">27</span><span lang="x-acc">Teʼuri ʼo jujun chique aj Saducéo xe ʼe ruʼ i Jesus. I aj Saducéo quiqui bij chi i je camnak n-que walij ta chic. Rumal-i, are xe uponic, xqui bij che i Jesus:</span>
</div><div class="Paragraph"><span class="Verse_Number" lang="x-acc">28</span><span lang="x-acc">—Tijonel, i mam Moises u tzʼibam canok chi we xcam jun achi, we n-ta racʼal ruʼ can i rixokil, ʼo u chac ʼuri ca cʼuli i ratz u chaʼ i achi ruʼ i ixok malcan. Queje ile ca qʼuiji na racʼal ire ruʼ i ixok, pu qʼuexel i camnak. Queje ile u bim canok. </span><span class="Verse_Number" lang="x-acc">29</span><span lang="x-acc">Bay, oʼonom lok, je ʼo wukub achiab catz qui chaʼ quib. I nabe chique xcʼuliʼic, y xoʼon panok, xcamic, n-ta racʼal canok. </span><span class="Verse_Number" lang="x-acc">30</span><span lang="x-acc">Teʼuri i ucab chaʼaxel xcʼuli ruʼ ixok malcan. Xoʼon panok, xcam chic ire, n-ta racʼal. </span><span class="Verse_Number" lang="x-acc">31</span><span lang="x-acc">Teʼuri i urox xcʼuli chic ruʼ i ixok, xak queje xqui ʼan ile conojel. I je wukub-le ʼis xe cam chuwach i ixok, n-ta cacʼal canok ruʼ. </span><span class="Verse_Number" lang="x-acc">32</span><span lang="x-acc">Pa qʼuisbal-re, xcam i ixok. </span><span class="Verse_Number" lang="x-acc">33</span><span lang="x-acc">Bay, are cu rik i ʼij re qui walijbal i camnak, ¿pachinok chique i wukub-le queʼelok mer rachijil? Man conojel i je wukub xe cʼuli ruʼ.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I Jesus, queje iri xu laʼ u wach chique:</span>
</div><div class="Paragraph"><span lang="x-acc">—Waral chuwach i jyub taʼaj, katzij que cʼuli i achiab i ixokib; </span><span class="Verse_Number" lang="x-acc">35</span><span lang="x-acc">xui-ri, coʼon panok, n-quiqui ʼan ta chic. Niʼpa i ca majaw chique chi que walij chiquixol i camnak y que oc chila chicaj, ique n-que cʼuli ta chic</span><span class="scrFootnoteMarker"><a href="#F48032d2b-906c-4f96-94f9-722f4f466e9a"></a></span><span class="Note_General_Paragraph" id="F48032D2B-906C-4F96-94F9-722F4F466E9A" title="f"><span lang="x-acc">Waral chuwach i jyub taʼaj, i winak que cʼuliʼic man ca qʼuiji cacʼal; queje ile xraj i Dios, man n-que qʼuis ti winak. Waral que cam i winak, xui-ri, chila chicaj n-ta chic camic. Rumal-i, n-ta chic u chac que cʼuliʼic.</span>
</span><span lang="x-acc">. (N-ta chic u chac ile.) </span><span class="Verse_Number" lang="x-acc">36</span><span lang="x-acc">Man n-que cam ta chic. Ique queʼelok je pacha i ángel, y je racʼal chic i Dios, man je walijnak chic. </span><span class="Verse_Number" lang="x-acc">37</span><span lang="x-acc">I tzij chi u tzʼibam can i mam Moises cu cʼut chiwe chi que walij ni camnak. Xu tzʼibaj ire wach u tzij i Dios che, are xu ʼijla chupam i ʼaʼ chi ca juluw che i ral cheʼ. Xu bij i Dios chi ire are qui Dios i mam Abraham, i mam Isaac, xak i mam Jacob. (I oxib-le je camnak chic are xu bij i Dios ile, xui-ri, chuwach ire, je cʼaslic.) </span><span class="Verse_Number" lang="x-acc">38</span><span lang="x-acc">I Dios n-are ti qui Dios i je camnak, are i qui Dios i je cʼaslic. Chuwach ire, ʼis je cʼaslic conojel</span><span class="scrFootnoteMarker"><a href="#F04fd7a76-01b0-4d30-86d6-be3088e49354"></a></span><span class="Note_General_Paragraph" id="F04FD7A76-01B0-4D30-86D6-BE3088E49354" title="g"><span lang="x-acc">I usucʼ i xu bij-le are iri: niʼpa i je racʼal i Dios, tupu que camic, ne te camnak, je cʼaslic.</span>
</span><span lang="x-acc"> —xu bij i Jesus chique.</span>
</div><div class="Paragraph"><span class="Verse_Number" lang="x-acc">39</span><span lang="x-acc">Are ʼari ʼo jujun chique i tijonel re i ujer ʼatbal tzij xqui bij:</span>
</div><div class="Paragraph"><span lang="x-acc">—Tijonel, ʼutz i xa bij —xe cha.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Queje ile xqui bij, man i aj Saducéo winak n-ta chic u cowil qui cʼux chu tzʼonoxic mas che.</span>
</div></div><div class="scrSection"><div class="Section_Head"><span lang="x-acc">I Jesus lic Dios, n-toʼ ta u muk u xiquin can i mam David</span>
</div><div class="Paragraph"><span class="Verse_Number" lang="x-acc">41</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—¿Wuchac quiqui bij i winak chi i Crísto</span><span class="scrFootnoteMarker"><a href="#F3eda7a67-db8a-4ee6-a787-23cf87b10828"></a></span><span class="Note_General_Paragraph" id="F3EDA7A67-DB8A-4EE6-A787-23CF87B10828" title="h"><span lang="x-acc">I usucʼ i tzij “Crísto” queʼelok “Tolke”.</span>
</span><span lang="x-acc"> we xcʼunic, are ni u muk u xiquin i mam David? </span><span class="Verse_Number" lang="x-acc">42</span><span lang="x-acc">¿Wuchac quiqui bij ile? Man lic are i mam David u bim can i tzij-i chupam i wuj u bi Sálmos:</span>
</div><div class="Line1"><span lang="x-acc">I Kajwal Dios xu bij che i Wajwal Crísto:</span>
</div><div class="Line1"><span lang="x-acc">“Chat cul na pin wikabim</span>
</div><div class="Line1"><span class="Verse_Number" lang="x-acc">43</span><span lang="x-acc">cʼa cu rik ni ʼij</span>
</div><div class="Line1"><span lang="x-acc">que in ya na pa awakan niʼpa i je aj chʼoʼoj chawij,” xu bij.</span>
</div><div class="Paragraph_Continuation"><span lang="x-acc">(Queje ile u tzʼibam can i mam David ujer chirij i Crísto.)</span>
</div><div class="Paragraph"><span class="Verse_Number" lang="x-acc">44</span><span lang="x-acc">¿Wach u ʼonquil ʼuri chi Crísto xa u muk u xiquin i mam David? ¿Wach u ʼonquil ile? man lic are i mam David xu bij “Wajwal” che i Crísto. (Queje ile xu bij i Jesus chique, cu sakijbej-re chique chi Crísto n-toʼ ta winak, lic Dios.)</span>
</div></div><div class="scrSection"><div class="Section_Head"><span lang="x-acc">I Jesus cu coj qui mac i tijonel re ujer ʼatbal tzij</span>
</div><div class="Paragraph"><span class="Verse_Number" lang="x-acc">45</span><span lang="x-acc">Conojel i winak que tijin chu tayic i Jesus are xu bij chic jun tzij chique u tijoxelab. Xu bij:</span>
</div><div class="Paragraph"><span class="Verse_Number" lang="x-acc">46</span><span lang="x-acc">—Chi ʼana cwent chique i tijonel re i ujer ʼatbal tzij, chi xa kus quiquilo que malcat pa tak be ruʼ qui ʼuʼ naj rakan; kus quiqui ta are ca yaʼ rutzil qui wach cumal i winak pa tak qʼuebal, ocsabal re qui ʼij. Are que oc pa molbalʼib, xa quiqui tzucuj qui cubibal ʼo u ʼij; xak queje quiqui ʼano are que ʼe pa waʼim re tak nimaʼij. </span><span class="Verse_Number" lang="x-acc">47</span><span lang="x-acc">Ique quiqui maj i cachoch ixokib malcanib; teʼuri quiqui ʼan nimak tak tzʼonbal che i Dios, chiquiwach i winak, sachsabal-re wach i qui ʼanom. Ique ʼut ca yaʼ ni tojpen chique lic nim na chiquiwach i juban —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I ixok malcan, nim i sipon xu ya chuwach i Dios</span>
</div><div class="Paragraph"><span class="Chapter_Number" lang="x-acc">21</span><span class="Verse_Number" lang="x-acc">1</span><span lang="x-acc">I Jesus, are ʼo pa rachoch i Dios xe ril i beyomab que tijin chu yaʼic qui mer pa caxa chila. </span><span class="Verse_Number" lang="x-acc">2</span><span lang="x-acc">Are ʼuri xril jun ixok malcan lic nibaʼ, ire xa queb centávo u mer xu yaʼo. </span><span class="Verse_Number" lang="x-acc">3</span><span lang="x-acc">Teʼuri i Jesus xu bij chique i je ʼo chuwach:</span>
</div><div class="Paragraph"><span lang="x-acc">—Katzij i quin bij chiwe, i ixok nibaʼ-i, i u mer xu yaʼo, mas nim chuwach ile chi qui yom conojel i juban. </span><span class="Verse_Number" lang="x-acc">4</span><span lang="x-acc">Ique, wach i qui yom, xa are quesam che wach i sobrin-nak cuʼ; xui-ri i ixok-le chi lic nibaʼ, ronojel xu yaʼo, niʼpa i ʼo ruʼ; n-ta chic xu canaj re u cʼaslemal —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus xu bij chi i rachoch i Dios ca wulijsax na</span>
</div><div class="Paragraph"><span class="Verse_Number" lang="x-acc">5</span><span lang="x-acc">ʼO juban winak que tijin chu lapic i rachoch i Dios, chi lic chom, xqui bij; lic chom laj tak abaj ʼo che, xak lic chom i wikbal-re chi qui sipam i winak chuwach i Dios, xqui bij. Are ʼuri i Jesus xu bij chique:</span>
</div><div class="Paragraph"><span class="Verse_Number" lang="x-acc">6</span><span lang="x-acc">—Niʼpa iri chi quix tijin chu takexic, cu rik ni ʼij ca wulijsax na. Mi jun abaj ca canaj chic puwi i rachiʼil —xu bij chique.</span>
</div></div><div class="scrSection"><div class="Section_Head"><span lang="x-acc">Wach i retamaxic caka ʼano are ya ca cʼun i qʼuisbal ʼij</span>
</div><div class="Paragraph"><span class="Verse_Number" lang="x-acc">7</span><span lang="x-acc">Teʼuri xqui bij che:</span>
</div><div class="Paragraph"><span lang="x-acc">—Ka Tijonel, ¿umpa ca ʼani ile chi xa bij? ¿Wach i retalil cakil na are ya ca petic? —xe cha.</span>
</div><div class="Paragraph"><span class="Verse_Number" lang="x-acc">8</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Chi ʼana cwent iwib, mokxa ʼo quix tʼorowic. Man je qʼui que cʼun na y queje iri quiqui bij: “Yin in i Toliwe,” que cha, xak “Ya ca pe i qʼuisbal ʼij,” que cha na. Xui-ri, mix cojon chique. </span><span class="Verse_Number" lang="x-acc">9</span><span lang="x-acc">Yix are qui ta rason chi ca ʼani chʼoʼoj pa tak tinimit, xak we ʼo i quiqui ʼan chʼoʼoj chirij i ʼatol tzij, mi xij iwib rumal. Queje ni ile queʼelok nabe, xui-ri, ile n-are ti mer qʼuisbal ʼij —xu bij i Jesus chique.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Xak xu bij chique:</span>
</div><div class="Paragraph"><span lang="x-acc">—ʼO ni tinimit quiqui ʼan chʼoʼoj che chic jun tinimit; ʼo ni winak re jun ʼatol tzij quiqui ʼan chʼoʼoj chiquij i winak re chic jun ʼatol tzij. </span><span class="Verse_Number" lang="x-acc">11</span><span lang="x-acc">Xa ipa ʼo na wi i nimak tak ucabrakan, xak queje i waʼjal, xak queje i yobil. Xak chuwacaj, quiwil nimak tak ʼil, xak nimak tak séña.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Xui-ri, nabe na chuwach tak ile, yix quix chaptaj na y quix oktax na. Quix ʼe qui ya pa tak molbalʼib, man quiqui ʼanbej i ʼatbal tzij piwi. Quix qui tzʼapij, quix qui cʼam bi chiquiwach qui ʼatol tzij, xak chiquiwach i qui gobernador xa wumal yin. </span><span class="Verse_Number" lang="x-acc">13</span><span lang="x-acc">Xui-ri queje ile quix tiqui na chu bixquil chique wach in patan yin. </span><span class="Verse_Number" lang="x-acc">14</span><span lang="x-acc">Chi jicba i noʼoj chi n-quix cʼachir ta tan che, wach i qui bij na, tobal iwib. </span><span class="Verse_Number" lang="x-acc">15</span><span lang="x-acc">Mix cʼachir che, man yin quin ya ni i nojbal chiwe wach qui bij chique; i aj chʼoʼoj chiwij n-quiqui rik ta ʼuri wach u laʼic u wach chiwe. </span><span class="Verse_Number" lang="x-acc">16</span><span lang="x-acc">Yix quix jach na piquiʼab i aj chʼoʼoj chiwij cumal i kajaw i chuch, cumal iwatz i chaʼ, cumal iwachalal, cumal tak i quetaʼam i wach; ʼo jujun chiwe que camsax na. </span><span class="Verse_Number" lang="x-acc">17</span><span lang="x-acc">Conojel i winak, tzel quix quil na xa wumal yin, </span><span class="Verse_Number" lang="x-acc">18</span><span lang="x-acc">xui-ri, i Dios lic quix u chajij na; mi tene cu yaʼo we ca sachsax u wach jun i wi re i jolom. </span><span class="Verse_Number" lang="x-acc">19</span><span lang="x-acc">Chix ʼolok jiquil i cʼux; we qui chʼijo, qui chʼac na i cʼaslemal sakil.</span>
</div><div class="Paragraph"><span class="Verse_Number" lang="x-acc">20</span><span lang="x-acc">Quiwil ni tinimit Jerusalen je sutin-nak uqʼuial soldádo chirij chuwach. Are quiwil ile, iwetaʼam ʼuri ya ca sachsax u wach i tinimit. </span><span class="Verse_Number" lang="x-acc">21</span><span lang="x-acc">Are ʼuri, niʼpa i je ʼo pa jyub Judéa</span><span class="scrFootnoteMarker"><a href="#Feefa7857-6a89-4901-b6fa-8eed49811a44"></a></span><span class="Note_General_Paragraph" id="FEEFA7857-6A89-4901-B6FA-8EED49811A44" title="i"><span lang="x-acc">Are i Jerusalen are u cwenta i Judéa.</span>
</span><span lang="x-acc">, che ʼanmajok, che ʼoj chuwi tak jyub; niʼpa i je ʼo pa tinimit Jerusalen, che ʼelok; niʼpa i je ʼo pa tak ʼes, me tzalij chal pa tinimit. </span><span class="Verse_Number" lang="x-acc">22</span><span lang="x-acc">I tak i ʼij-le, are i ʼij re nim laj tojpen chi ʼo u chac ca petic man ca ʼantaj na pacha i tzʼibtal can chupam u wuj i Dios. </span><span class="Verse_Number" lang="x-acc">23</span><span lang="x-acc">Chupam i ʼij-le, toʼ qui wach ixokib chi ʼo i yobil chiquij, xak ique chi ʼo cacʼal chi cʼa que tzʼumanic; cʼax i qui ʼanmajic ique. Nim i cʼax ca pe na chuwach i jyub-i; nim i cʼokbal ca pe piquiwi i winak-i. </span><span class="Verse_Number" lang="x-acc">24</span><span lang="x-acc">ʼO ni jujun que camsax pa chʼoʼoj; ʼo ni jujun que chapi bic y naj que cʼami bi pa ronojel tak tinimit. I tinimit Jerusalen, ca kajsax ni u ʼij cumal i ne te aj Israel winak. Queje quiqui ʼan ique ile, cʼa ca qʼuis ni ʼij yatal piquiʼab rumal i Dios.</span>
</div></div><div class="scrSection"><div class="Section_Head"><span lang="x-acc">Wach i u cʼunic i Achi aj Chicaj</span>
</div><div class="Paragraph"><span class="Verse_Number" lang="x-acc">25</span><span lang="x-acc">Are ya ca cʼun i qʼuisbal ʼij, ʼo ni séña ʼuri che i ʼij, i icʼ, i chʼumil. Waral chuwach i jyub taʼaj, conojel i winak pa tak tinimit ʼis que cʼachiric; ʼis que xibix na, rumal i nim laj u chʼawbal i mar, xak i uwi i ya chi lic quel na chicaj. </span><span class="Verse_Number" lang="x-acc">26</span><span lang="x-acc">I winak quiqui tij na camic rumal qui xibriquil, are quiqui chʼob i cʼax chi ca pe na chuwach i jyub taʼaj. Lic quiqui xij quib, man i ʼij, i icʼ, i chʼumil que sicsax na. </span><span class="Verse_Number" lang="x-acc">27</span><span lang="x-acc">Teʼuri quiquil ni Achi aj Chicaj ca cʼunic; ca cʼun pa sutzʼ, nim u choʼab, nim i u ʼij u chomal. </span><span class="Verse_Number" lang="x-acc">28</span><span lang="x-acc">Niʼpa tak ile, are ca jekan u ʼonquil, yix chi sucʼba iwij; chi yaca i jolom; man iwelbal chi sak nakaj chic ʼo wi. (Queje xu bij i Jesus ile chique u tijoxelab.) </span><span class="Verse_Number" lang="x-acc">29</span><span lang="x-acc">Teʼuri xu bij jun tijojbal tzij chique.</span>
</div><div class="Paragraph"><span lang="x-acc">—Chi chʼobo wach coʼon i u cheʼlal hígo, xak i juban tak cheʼ: </span><span class="Verse_Number" lang="x-acc">30</span><span lang="x-acc">are quiwil yix chi ya quel li u tux, iwetaʼam ʼuri ya ca pe i ʼalaj. </span><span class="Verse_Number" lang="x-acc">31</span><span lang="x-acc">Xak queje ile, are quiwil yix niʼpa tak i xin bij chiwe, qui ta u be ʼuri ya ca jekan i ʼutz laj ʼatbal tzij re i Dios. </span><span class="Verse_Number" lang="x-acc">32</span><span lang="x-acc">Sak laj tzij quin bij chiwe, ca ʼantaj na ronojel niʼpa in bim-le, are cʼa maja que cam i winak je re woʼor. </span><span class="Verse_Number" lang="x-acc">33</span><span lang="x-acc">I caj, i ulew que sachsax na, xui-ri in tzij yin n-ca sach taj; ca ʼantaj na ronojel niʼpa in bim chiwe. </span><span class="Verse_Number" lang="x-acc">34</span><span lang="x-acc">Chi chajij iwib; mi ʼan che iwib chi n-ti qui chʼob che i ʼij-le, xa rumal tij quix waʼic, o xa quix ʼabaric, o xak mas quix cʼachir che i cʼaslemal waral chuwach i jyub taʼaj. Mok xak teʼet ca pe i ʼij-le piwi are n-ti qui chʼob che. </span><span class="Verse_Number" lang="x-acc">35</span><span lang="x-acc">Ca cʼunic pacha coʼon jun laso piquiwi conojel i winak chuwach i jyub taʼaj. </span><span class="Verse_Number" lang="x-acc">36</span><span lang="x-acc">Chix cʼacʼali-nok; mi mayij u tzʼonoxic che i Dios. Chi tzʼonoj che chi qui chʼijo, man n-quix tzak ta chupam i mac are ca pe tak i cʼax-le; queje ile, n-ta qʼuixbal chiwe are quix taqʼui chuwach i Achi aj Chicaj. (Queje u tzij i Jesus ile chique.)</span>
</div><div class="Paragraph"><span class="Verse_Number" lang="x-acc">37</span><span lang="x-acc">ʼIj ʼij i Jesus ca tijin chu cʼutic chique i winak pa rachoch i Dios; xui-ri ca kaj tak ʼij, quel pa Jerusalen, ca ʼe war pa jyub Olívos</span><span class="scrFootnoteMarker"><a href="#Feeb17640-f443-4cf9-b537-68ac1f30a760"></a></span><span class="Note_General_Paragraph" id="FEEB17640-F443-4CF9-B537-68AC1F30A760" title="j"><span lang="x-acc">I Jesus ca ʼe war che i aldéa Betánia, chi ca canaj xe rakan i ral jyub Olívos.</span>
</span><span lang="x-acc">. </span><span class="Verse_Number" lang="x-acc">38</span><span lang="x-acc">Are ca sakiric, ca ʼe tan chic pa rachoch i Dios y conojel i winak que upon ruʼ, chu tayic u tzij.</span>
</div></div><div class="scrSection"><div class="Section_Head"><span lang="x-acc">Wach u chapic i Jesus xqui chʼob i nimak tak mamʼib.</span>
</div><div class="Paragraph"><span class="Chapter_Number" lang="x-acc">22</span><span class="Verse_Number" lang="x-acc">1</span><span lang="x-acc">Ya xnakajab i nimaʼij páscua, are ʼij chi ca tijaw wi i caxlanwa chi n-ta cunbal ocnak che. </span><span class="Verse_Number" lang="x-acc">2</span><span lang="x-acc">I je cajʼatzil i sacerdóte, junam cuʼ i je tijonel re i ujer ʼatbal tzij, quiqui tzucuj wach u camsaxic i Jesus quiqui ʼano, man quiqui xij quib chique i winak. </span><span class="Verse_Number" lang="x-acc">3</span><span lang="x-acc">Are ʼuri xoc i itzel pu cʼux i ma Júdas, chi ucab u bi, Iscarióte, are jun chique i cablajuj u tijoxelab i Jesus. </span><span class="Verse_Number" lang="x-acc">4</span><span lang="x-acc">Ire xa ʼe cuʼ i cajʼatzil i sacerdóte, xak i nimak qui patan pa rachoch i Dios; xe u ʼijla wach u jachic i Jesus cu ʼan chique. </span><span class="Verse_Number" lang="x-acc">5</span><span lang="x-acc">Ique xe quicotic, y xqui bij che chi quiqui ya mer che. </span><span class="Verse_Number" lang="x-acc">6</span><span lang="x-acc">Rumal ʼuri i ma Júdas xu junamsaj u wach cuʼ; xoc chu tzucuxic wach i jachbal re i Jesus cu ʼano, xui-ri xa aliʼal chiquiwach i winak.</span>
</div></div><div class="scrSection"><div class="Section_Head"><span lang="x-acc">I qʼuisbal waʼim xu tij i Jesus cuʼ u tijoxelab</span>
</div><div class="Paragraph"><span class="Verse_Number" lang="x-acc">7</span><span lang="x-acc">Xu rik i ʼij re i nimaʼij páscua, chi are i ʼij re u tijawic i caxlanwa pacha xec (chi n-ta levadúra che), xak are i ʼij wi chi ʼo u chac que camsax i ral tak chij chuwach i Dios. </span><span class="Verse_Number" lang="x-acc">8</span><span lang="x-acc">Chupam i ʼij-le, i Jesus xu bij chique i ma Pédro y ma Wan:</span>
</div><div class="Paragraph"><span lang="x-acc">—Je i yijba i ka cenar re i nimaʼij páscua, —coʼono.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Ique xqui bij che:</span>
</div><div class="Paragraph"><span lang="x-acc">—¿Pa i cawaj wi caka yijba? —xe cha.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Xu bij chique:</span>
</div><div class="Paragraph"><span lang="x-acc">—Chitapeʼ: are quix oc pa tinimit, qui cʼulaj ni jun achi rucʼam jun ʼekbala ʼo ya chupam. Chix terej chirij pa coc wi che jun ja. </span><span class="Verse_Number" lang="x-acc">11</span><span lang="x-acc">Chi bij che i rajaw ja:</span>
</div><div class="Paragraph"><span lang="x-acc">—I Tijonel xoj u tak li chu tzʼonoxic chawe, “¿Pa ʼo wi i cuárto pa quin tij wi i waʼim re i páscua cuʼ in tijoxelab? xu bij lok,” chix chok che. </span><span class="Verse_Number" lang="x-acc">12</span><span lang="x-acc">Teʼuri ire cu cʼut chiwe jun nim laj cuárto pu caleja, yij chic; chila chi yijba wi i ka waʼim —xu bij i Jesus chique. </span><span class="Verse_Number" lang="x-acc">13</span><span lang="x-acc">I u tijoxelab xe ʼec; are xe upon pa tinimit, ʼis xqui riko pacha u bim i Jesus chique. Teʼuri xqui yijba qui waʼim re i nimaʼij páscua.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Are xu rik i ʼor, i Jesus xcubi chi mexa, junam cuʼ i rapostelab. </span><span class="Verse_Number" lang="x-acc">15</span><span lang="x-acc">Xu bij chique:</span>
</div><div class="Paragraph"><span lang="x-acc">—Lic in rayim na quin tij i waʼim-i re i páscua iwuʼ, tzʼakat cʼa maja quin camic. </span><span class="Verse_Number" lang="x-acc">16</span><span lang="x-acc">Katzij i tzij-i quin bij chiwe: yin n-quin tij ta chic i waʼim-i cʼa ca tzʼakatsax ni u wach in patan pa ʼutz laj ʼatbal tzij re i Dios —xu bij i Jesus chique.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Teʼuri xu chap i tuʼbal ya y xu tioxij che i Dios. Teʼuri xu bij chique:</span>
</div><div class="Paragraph"><span lang="x-acc">—Chi chapa iri, chi jacha chiwach. </span><span class="Verse_Number" lang="x-acc">18</span><span lang="x-acc">Quin bij chiwe: n-quin tij ta chic u waʼal úva, cʼa ca cʼun ni ʼutz laj ʼatbal tzij re i Dios —xu bij chique.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Teʼuri xu chap i caxlanwa, y xu tioxij che i Dios; xu piro, y xu jach chique. Are ʼuri xu bij chique:</span>
</div><div class="Paragraph"><span lang="x-acc">—Are iri are in chʼacul chi quin jach na puʼab i camic, tobal iwe yix. Are qui ʼan tak iri, chi ʼana cuxtabal we yin —xu bij.</span>
</div><div class="Paragraph"><span class="Verse_Number" lang="x-acc">20</span><span lang="x-acc">Are xquelej i waʼim, queje tan chic xu ʼan che i tuʼbal ya; xu bij:</span>
</div><div class="Paragraph"><span lang="x-acc">—I vin-i chi caka tij na, are in quiqʼuel ca turuw na, tobal iwe yix; rumal in quiqʼuel-le ca tzʼakat u wach i trat cʼacʼ ruʼ i Dios (queje ile, i trat cʼacʼ ʼo ni u choʼab) —xu bij. </span><span class="Verse_Number" lang="x-acc">21</span><span lang="x-acc">I Jesus xak xu bij:</span>
</div><div class="Paragraph"><span lang="x-acc">—Chitapeʼ: i jun chi quin jachaw na, ʼo chi wuʼ chi mexa. </span><span class="Verse_Number" lang="x-acc">22</span><span lang="x-acc">Katzij, yin chi in Achi aj Chicaj, quin cam na pacha ʼax u chʼobom wi i Dios, xui-ri, toʼ u wach i achi chi quin jachaw na piquiʼab i je aj chʼoʼoj chwij —xu bij chique.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Teʼuri xqui jek u tzʼonoxic chiquiwach pachin chique ique ca ʼanaw nawi ile.</span>
</div></div><div class="scrSection"><div class="Section_Head"><span lang="x-acc">I je nimak chuwach i Dios quiqui ʼan che quib xa je ajchac chiquij i cachiʼil</span>
</div><div class="Paragraph"><span class="Verse_Number" lang="x-acc">24</span><span lang="x-acc">I u tijoxelab i Jesus, xe oc chu chapic quib chi tzij chi pachin nawi chique ique nim ni u ʼij chiquiwach i rachiʼil. </span><span class="Verse_Number" lang="x-acc">25</span><span lang="x-acc">Are ʼuri i Jesus xu bij chique:</span>
</div><div class="Paragraph"><span lang="x-acc">—I je ʼatol tzij re u wach i jyub taʼaj, ique lic que rajawin piquiwi i winak, xak ca bix chique chi je aj ʼanol ʼutz chique. Queje ile quiqui ʼan i ʼatol tzij re u wach i jyub taʼaj. </span><span class="Verse_Number" lang="x-acc">26</span><span lang="x-acc">Xui-ri, yix n-ix ta queje ile. Pachin i nim u ʼij chixol yix, chu ʼana ʼuri chʼutin che rib; pachin iwajʼatzil yix, chu ʼana pacha mocom che rib chiwij. </span><span class="Verse_Number" lang="x-acc">27</span><span lang="x-acc">Cwaj quin tzʼonoj jun tzij chiwe: ¿Pachin i nim u ʼij? ¿Are nawi i jun chi ca cubi chi waʼim? ¿O are i ca yaw i wa chuwi mexa? Katzij, are i ca cubi chi mexa, are i nim u ʼij. Xui-ri, yin in ʼo iwuʼ pacha in aj yol i wa chuwi mexa. (Queje u tijojbal tzij ile, cʼutbal-re chique chi niʼpa je nimak chuwach i Dios, je are i je ajchac chiquij i cachiʼil.)</span>
</div><div class="Paragraph"><span class="Verse_Number" lang="x-acc">28</span><span lang="x-acc">—Yix ʼut, n-in ta iwoʼtam can chuwach tak i cʼax in tijom; </span><span class="Verse_Number" lang="x-acc">29</span><span lang="x-acc">rumal-i, yin quin ya jun i ʼatbal tzij piʼab yix pacha u yom in Kajaw pinʼab yin. </span><span class="Verse_Number" lang="x-acc">30</span><span lang="x-acc">Qui tij i wa, qui tuʼ i yaʼ chuwi in mexa pa in ʼatbal tzij yin. Quix cubi na pi qʼuijibal ʼo u ʼij, y qui ʼan ʼatbal tzij chique i cablajuj tzobajil je qui muk qui xiquin i cablajuj u cʼojol i mam Israel —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus xu bij che i ma Pédro chi cruwaj ni u wach</span>
</div><div class="Paragraph"><span class="Verse_Number" lang="x-acc">31</span><span lang="x-acc">I Kajwal xak xu bij che i ma Simon Pédro:</span>
</div><div class="Paragraph"><span lang="x-acc">—¡Ay, a-Simon! ¡Chatapeʼ! I itzel</span><span class="scrFootnoteMarker"><a href="#Ff434c92c-a44e-4a6d-ba00-de748e148c06"></a></span><span class="Note_General_Paragraph" id="FF434C92C-A44E-4A6D-BA00-DE748E148C06" title="k"><span lang="x-acc">I itzel, xak Satanas ca bix che.</span>
</span><span lang="x-acc"> u tzʼonom chi ca yaʼ puʼab cu ʼan cʼax chiwe, ʼilbal-re we quix u tzaksaj na. Craj ire coʼon chiwe, pacha ca ʼani che i aros are ca chʼayic</span><span class="scrFootnoteMarker"><a href="#F502e9c81-c197-49ef-b9a5-4107ac26638a"></a></span><span class="Note_General_Paragraph" id="F502E9C81-C197-49EF-B9A5-4107AC26638A" title="l"><span lang="x-acc">I mer tzij xu bij are iri; pacha ca ʼani che u wach i trígo.</span>
</span><span lang="x-acc">. </span><span class="Verse_Number" lang="x-acc">32</span><span lang="x-acc">Xui-ri, yin in tzʼonom che i Dios pawi, chi n-ca sach tu cubibal a cʼux chwe. Y yet, we xicʼaw ile, are ca cʼun chic u cowil a cʼux, che a cowij awachalal —xu bij. </span><span class="Verse_Number" lang="x-acc">33</span><span lang="x-acc">Teʼuri i ma Simon xu bij che:</span>
</div><div class="Paragraph"><span lang="x-acc">—Wajwal, yin in yij chic quin ʼe awuʼ cʼa pa cárcel; o xak we pa camic, quin ʼe awuʼ —xcha.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—A-Pédro, chatapeʼ, woʼor mísmo, are maja ca chʼaw i teren re u sakirbal, ca bij na oxmul chi n-awetaʼam ti in wach —xu bij.</span>
</div></div><div class="scrSection"><div class="Section_Head"><span lang="x-acc">I u tzij i Jesus chique u tijoxelab are ya ca pe i cʼax puwi</span>
</div><div class="Paragraph"><span class="Verse_Number" lang="x-acc">35</span><span lang="x-acc">Teʼuri i Jesus xu bij chique u tijoxelab:</span>
</div><div class="Paragraph"><span lang="x-acc">—Are xix in tak bi chu bixquil u tzij i Dios pa tak aldéa, n-xin ya ta chiwe we qui cʼam bi i teb, mi tene yabal i mer, mi tene i xajab. Are xi ʼan yix ile, ¿ʼo nawi xoʼon palt chiwe? —xu bij.</span>
</div><div class="Paragraph"><span lang="x-acc">—N-taj —xe cha che.</span>
</div><div class="Paragraph"><span class="Verse_Number" lang="x-acc">36</span><span lang="x-acc">Are ʼuri xu bij chique:</span>
</div><div class="Paragraph"><span lang="x-acc">—Woʼor, n-queje ta chic ile qui ʼano. Are i chi ʼana, pachin i ʼo u teb, chu cʼama bic; xak queje i yabal u mer, chu cʼama bic. Pachin jun n-tu chʼichʼ, chu cʼayij u chaquet, loʼbal re u chʼichʼ. (Man ca pe ni chʼoʼoj chiwij wumal yin.) </span><span class="Verse_Number" lang="x-acc">37</span><span lang="x-acc">Katzij i quin bij chiwe, ʼo u chac ca ʼani chwe pacha i tzʼibtal can ujer chupam u wuj i Dios. Cu bij i ujer tzij:</span><span class="scrFootnoteMarker"><a href="#F18b6b27d-5b26-4321-a1f4-112fbf2f3b59"></a></span><span class="Note_General_Paragraph" id="F18B6B27D-5B26-4321-A1F4-112FBF2F3B59" title="m"><span lang="x-acc">Isaías 53:12</span>
</span><span lang="x-acc"> “Quiqui bij ni winak chi ire xa aj ʼanol n-ʼus taj, xa cu kel i ʼatbal tzij, quiqui bij na.” Queje ile i tzij tzʼibtal can ujer. Chwij yin tzʼibtal wi ile; y ronojel i tzʼibtal chwij yin, ca ʼani na —xu bij i Jesus chique.</span>
</div><div class="Paragraph"><span class="Verse_Number" lang="x-acc">38</span><span lang="x-acc">Teʼuri xqui bij:</span>
</div><div class="Paragraph"><span lang="x-acc">—Kajwal, chawilapeʼ, chi ʼo queb espáda —xe cha.</span>
</div><div class="Paragraph"><span lang="x-acc">—Coʼon ile —xu bij chique.</span>
</div></div><div class="scrSection"><div class="Section_Head"><span lang="x-acc">I Jesus xu tzʼonoj che i Dios pa Getsemani</span>
</div><div class="Paragraph"><span class="Verse_Number" lang="x-acc">39</span><span lang="x-acc">Teʼuri i Jesus xel pa tinimit, xa ʼe chuwi jyub Olívos pacha ʼax coʼon wi. I u tijoxelab xe ʼe ruʼ. </span><span class="Verse_Number" lang="x-acc">40</span><span lang="x-acc">Are xupon chila, xu bij chique:</span>
</div><div class="Paragraph"><span lang="x-acc">—Chi tzʼonoj che i Dios man n-quix tzak ta chupam i mac —xu bij.</span>
</div><div class="Paragraph"><span class="Verse_Number" lang="x-acc">41</span><span lang="x-acc">Xu jach pan jubiʼ rib chique, teʼuri xuquiʼic, y xu tzʼonoj che i Dios. </span><span class="Verse_Number" lang="x-acc">42</span><span lang="x-acc">Xu bij:</span>
</div><div class="Paragraph"><span lang="x-acc">—Ta, we cawaj, chawesaj i cʼax ʼo chinwach. Xui-ri, ma ya chwe pacha i toʼ cwaj yin; are, cha ʼana pacha i cawaj yet chwe —xu bij.</span>
</div><div class="Paragraph"><span class="Verse_Number" lang="x-acc">43</span><span lang="x-acc">Teʼuri, xwinakir jun ángel chicaj, xol u ya mas u cowil u cʼux. </span><span class="Verse_Number" lang="x-acc">44</span><span lang="x-acc">I Jesus lic nim i bis ʼo chu cʼux, rumal-i xu cowij u tzʼonoxic che i Dios, y xel u cʼatanal pacha quicʼ ca tzʼujuw pulew.</span>
</div><div class="Paragraph"><span class="Verse_Number" lang="x-acc">45</span><span lang="x-acc">Are xwalij chu tzʼonoxic che i Dios, xa ʼe chic cuʼ u tijoxelab. Xe u riko xa que waric; lic je cosnak rumal qui bis. </span><span class="Verse_Number" lang="x-acc">46</span><span lang="x-acc">Xu bij chique:</span>
</div><div class="Paragraph"><span lang="x-acc">—¿Wuchac quix waric? Chix walijok, chi tzʼonoj che i Dios chi n-quix tzak ta chupam i mac —coʼon chique.</span>
</div></div><div class="scrSection"><div class="Section_Head"><span lang="x-acc">Wach u chapic i Jesus xqui ʼano</span>
</div><div class="Paragraph"><span class="Verse_Number" lang="x-acc">47</span><span lang="x-acc">I Jesus cʼa ca tijin chi tzij are xe upon uqʼuial winak ruʼ. ʼO jun achi nabe chiquiwach: are i ma Júdas, chi jun chique i cablajuj u tijoxelab. Ire xtejeb pan ruʼ i Jesus, tzʼubal-re. </span><span class="Verse_Number" lang="x-acc">48</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—A-Júdas, ¿Ruʼ bari jun tzʼubanic ca ʼan-na, ca jach ni Achi aj Chicaj</span><span class="scrFootnoteMarker"><a href="#Fe8cc0ec2-e29f-47ec-bee8-c530274faa8e"></a></span><span class="Note_General_Paragraph" id="FE8CC0EC2-E29F-47EC-BEE8-C530274FAA8E" title="n"><span lang="x-acc">I Achi aj Chicaj are i Jesus mísmo.</span>
</span><span lang="x-acc"> piquiʼab i aj chʼoʼoj chirij? —xu bij che.</span>
</div><div class="Paragraph"><span class="Verse_Number" lang="x-acc">49</span><span lang="x-acc">I u tijoxelab, are xquilo wach quiqui ʼan i je rachiʼilam i ma Júdas, ique xqui tzʼonoj che i Jesus:</span>
</div><div class="Paragraph"><span lang="x-acc">—Kajwal, ¿ʼutz nawi caka coj chʼichʼ chique? —xe cha che.</span>
</div><div class="Paragraph"><span class="Verse_Number" lang="x-acc">50</span><span lang="x-acc">Y ʼo jun chique xresaj li u chʼichʼ y xu soc i takon re i ʼatz laj sacerdóte; xresaj u xiquin wikabim. </span><span class="Verse_Number" lang="x-acc">51</span><span lang="x-acc">Xui-ri, i Jesus xe u ʼatij:</span>
</div><div class="Paragraph"><span lang="x-acc">—Coʼon ile —xu bij chique.</span>
</div><div class="Paragraph"><span lang="x-acc">Teʼuri xu chap u xiquin i takon y xrutzirsaj bic. </span><span class="Verse_Number" lang="x-acc">52</span><span lang="x-acc">Ique chi je cʼun-nak chu chapic i Jesus je are i ajwab sacerdóte, xak i je cajʼatzil i policía re i rachoch i Dios, xak i nimak tak mamʼib. I Jesus xu bij chique:</span>
</div><div class="Paragraph"><span lang="x-acc">—¿Wuchac quix cʼun yix ruʼ chʼichʼ, xak ruʼ cheʼ, pacha qui ʼan che jun iliʼom? </span><span class="Verse_Number" lang="x-acc">53</span><span lang="x-acc">Yin ʼij ʼij, xin upon iwuʼ pa rachoch i Dios, y yix mi tene xi cowij i cʼux che in chapic. Xui-ri, ya xu rik i ʼor yatal chiwe yix; are i ʼor iri chi qui ʼano pacha i nojim na. Are ʼor iri, yatal che i rajaw i ʼekumal —xu bij chique.</span>
</div></div><div class="scrSection"><div class="Section_Head"><span lang="x-acc">Wach i ruwaxic u wach i Jesus xoʼon i ma Pédro</span>
</div><div class="Paragraph"><span class="Verse_Number" lang="x-acc">54</span><span lang="x-acc">Teʼuri xqui chap i Jesus y xqui cʼam bi pa rachoch i ʼatz laj sacerdóte; i ma Pédro toʼ chi naj xterej bi chiquij. </span><span class="Verse_Number" lang="x-acc">55</span><span lang="x-acc">Are xe oc chila, ʼo jujun xqui nucʼ qui ʼaʼ chu nicʼajal uwaja y xe cubi chu chiʼ; xak i ma Pédro xa ʼe cubi cuʼ. </span><span class="Verse_Number" lang="x-acc">56</span><span lang="x-acc">Jun ixok ajchac pa rachoch i cajʼatzil i sacerdóte xril i ma Pédro cul chi ʼaʼ; xu maj u takexic y xu bij:</span>
</div><div class="Paragraph"><span lang="x-acc">—Xak i achi-ri are rachiʼil i jun chi xchaptajic —xcha.</span>
</div><div class="Paragraph"><span class="Verse_Number" lang="x-acc">57</span><span lang="x-acc">I ma Pédro xruwaj u wach i Jesus; xu bij:</span>
</div><div class="Paragraph"><span lang="x-acc">—Ixok, yin n-wetaʼam tene u wach —coʼono.</span>
</div><div class="Paragraph"><span class="Verse_Number" lang="x-acc">58</span><span lang="x-acc">Xoʼon pan jubiʼ, jun achi xril i ma Pédro y xu bij che:</span>
</div><div class="Paragraph"><span lang="x-acc">—Xak yet at cachiʼil ique —xu bij.</span>
</div><div class="Paragraph"><span lang="x-acc">I ma Pédro xu laʼ u wach che:</span>
</div><div class="Paragraph"><span lang="x-acc">—¡N-in ta cachiʼil! —xu bij.</span>
</div><div class="Paragraph"><span class="Verse_Number" lang="x-acc">59</span><span lang="x-acc">Colo jun ʼor u bixquil, ʼo jun chic lic xu bij:</span>
</div><div class="Paragraph"><span lang="x-acc">—¡Katzij i achi-ri, lic rachiʼil ire, man xak aj Galiléa! —xcha.</span>
</div><div class="Paragraph"><span class="Verse_Number" lang="x-acc">60</span><span lang="x-acc">I ma Pédro xu bij:</span>
</div><div class="Paragraph"><span lang="x-acc">—Achi, n-wetaʼam taj wach i ca bij —coʼono.</span>
</div><div class="Paragraph"><span lang="x-acc">Cʼa ca tijin chi tzij, juntir xchʼaw jun teren. </span><span class="Verse_Number" lang="x-acc">61</span><span lang="x-acc">Are ʼuri i Kajwal xu pisquilij u jolom y xu cʼam u takexic i ma Pédro. Are ʼuri i ma Pédro xcʼun u tzij i Kajwal pu jolom, wach u bim che: “Woʼor mísmo, are maja ca chʼaw i teren, quin awuwaj oxmul,” u bim che. </span><span class="Verse_Number" lang="x-acc">62</span><span lang="x-acc">I ma Pédro xel chila. Lic cʼax xu na u cʼux; lic xoʼ rumal wach i xu ʼano.</span>
</div></div><div class="scrSection"><div class="Section_Head"><span lang="x-acc">Wach i u yoʼyaxic i Jesus xqui ʼano</span>
</div><div class="Paragraph"><span class="Verse_Number" lang="x-acc">63</span><span lang="x-acc">I achiab chi je aj chajal re i Jesus, xqui yoʼya y xqui chʼayo. </span><span class="Verse_Number" lang="x-acc">64</span><span lang="x-acc">Xqui tzʼapij u wach che cʼul y xqui chʼay chu palaj. Teʼuri xqui bij:</span>
</div><div class="Paragraph"><span lang="x-acc">—Cha bij chake pachin xat chʼayawic —xe cha che.</span>
</div><div class="Paragraph"><span class="Verse_Number" lang="x-acc">65</span><span lang="x-acc">Lic qʼui i tzij xqui bij che, toʼtabal-re.</span>
</div></div><div class="scrSection"><div class="Section_Head"><span lang="x-acc">Wach xqui ʼan i aj nucʼbal tʼisbal che i Jesus</span>
</div><div class="Paragraph"><span class="Verse_Number" lang="x-acc">66</span><span lang="x-acc">Are xel li ʼij, xqui mol quib i nimak tak mamʼib re i tinimit, xak i je cajʼatzil i sacerdóte, xak i tijonel re i ujer ʼatbal tzij. Teʼuri xqui cʼam bi i Jesus pa qui nucʼbal. Are ʼo chiquiwach, xqui tzʼonoj che:</span>
</div><div class="Paragraph"><span class="Verse_Number" lang="x-acc">67</span><span lang="x-acc">—Cha bij chake ¿at are nawi yet i Crísto, i Tolke chi koyʼem? —xe cha. Ire xu bij chique:</span>
</div><div class="Paragraph"><span lang="x-acc">—We quin bij chiwe, n-qui coj taj. </span><span class="Verse_Number" lang="x-acc">68</span><span lang="x-acc">Xak we ʼo jun tzij quin tzʼonoj chiwe, yix n-quix chʼaw taj. </span><span class="Verse_Number" lang="x-acc">69</span><span lang="x-acc">Xui-ri, woʼor mísmo i Achi aj Chicaj</span><span class="scrFootnoteMarker"><a href="#F36d1ca57-db40-42c9-9958-6c1b5c6ff0ec"></a></span><span class="Note_General_Paragraph" id="F36D1CA57-DB40-42C9-9958-6C1B5C6FF0EC" title="o"><span lang="x-acc">Are i Jesus mísmo are i Achi aj Chicaj.</span>
</span><span lang="x-acc"> coc pu qʼuijibal pu wikabim i Dios chi ʼatz u choʼab —xu bij i Jesus chique.</span>
</div><div class="Paragraph"><span class="Verse_Number" lang="x-acc">70</span><span lang="x-acc">Are ʼuri conojel xqui tzʼonoj che:</span>
</div><div class="Paragraph"><span lang="x-acc">—¿Yet nawi ʼut, at u Cʼojol i Dios? —xe cha che.</span>
</div><div class="Paragraph"><span lang="x-acc">I Jesus xu bij:</span>
</div><div class="Paragraph"><span lang="x-acc">—Sak laj tzij i xi bij</span><span class="scrFootnoteMarker"><a href="#Ffec2638a-1314-4980-a72c-ede485ade5f8"></a></span><span class="Note_General_Paragraph" id="FFEC2638A-1314-4980-A72C-EDE485ADE5F8" title="p"><span lang="x-acc">I mer tzij xu bij are iri: “Yix queje ile xi bij”; ile queʼelok: Sak laj tzij i xi bij.</span>
</span><span lang="x-acc"> —coʼon chique.</span>
</div><div class="Paragraph"><span class="Verse_Number" lang="x-acc">71</span><span lang="x-acc">Are ʼuri xqui bij:</span>
</div><div class="Paragraph"><span lang="x-acc">—¿Wach chic tzij cakaj? N-ta chic u chac we ʼo juban chic winak col qui bij u mac, ¡Yoj mísmo xka ta! Ire ruʼ u chiʼ xu bij —xe cha.</span>
</div></div><div class="scrSection"><div class="Section_Head"><span lang="x-acc">I nimak tak mamʼib xqui coj u mac i Jesus chuwach i ma Piláto</span>
</div><div class="Paragraph"><span class="Chapter_Number" lang="x-acc">23</span><span class="Verse_Number" lang="x-acc">1</span><span lang="x-acc">Teʼuri, ʼis xe walij conojel, y xqui cʼam bi i Jesus chuwach i ma Piláto. </span><span class="Verse_Number" lang="x-acc">2</span><span lang="x-acc">Chila xqui jek u cojic u mac; xqui bij:</span>
</div><div class="Paragraph"><span lang="x-acc">—Ka rikom i achi-ri, ca tijin chi qui tunic i kach aj tinimit. U bim chi n-ʼus taj caka toj alcawal che i ʼatol tzij. Xak cu bij chi are ire i Crísto chi queʼelok ʼatol tzij cʼun-nak kuʼ —xe cha. (Queje qui tzij ile, i je aj cojol u mac i Jesus chuwach i ma Piláto.)</span>
</div><div class="Paragraph"><span class="Verse_Number" lang="x-acc">3</span><span lang="x-acc">Ire xu tzʼonoj che i Jesus:</span>
</div><div class="Paragraph"><span lang="x-acc">—¿Yet at ʼAtol Tzij que i aj Israel winak? —xu bij che.</span>
</div><div class="Paragraph"><span lang="x-acc">I Jesus xu bij:</span>
</div><div class="Paragraph"><span lang="x-acc">—Are ile, pacha i xa bij yet —coʼono.</span>
</div><div class="Paragraph"><span class="Verse_Number" lang="x-acc">4</span><span lang="x-acc">Teʼuri ma Piláto xu bij chique i cajʼatzil i sacerdóte xak chique i winak:</span>
</div><div class="Paragraph"><span lang="x-acc">—N-tu mac i achi-ri quin rik yin —xu bij chique.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Ique xa quiqui cowij u cojic u mac. Xqui bij:</span>
</div><div class="Paragraph"><span lang="x-acc">—Rumal u cʼutunic ire-le, i winak toʼ que chʼokowic ronojel i jyub Judéa. Xu jek u ʼonquil chila pa Galiléa, y woʼor cʼun-nak chi —xe cha.</span>
</div></div><div class="scrSection"><div class="Section_Head"><span lang="x-acc">I ma Heródes, junam cuʼ u soldádo xquetzʼbej u ʼij i Jesus</span>
</div><div class="Paragraph"><span class="Verse_Number" lang="x-acc">6</span><span lang="x-acc">I ma Piláto, are xu ta chi xqui cuxtaj i Galiléa, xu tzʼonoj chique we i Jesus aj Galiléa winak. </span><span class="Verse_Number" lang="x-acc">7</span><span lang="x-acc">Are xqui bij chi katzij, aj Galiléa, xu tak bi ʼuri ruʼ i ma Heródes, chi ʼatol tzij puwi i jyub Galiléa. N-cʼax tu ʼonquil ile, man i ma Heródes che tak i ʼij-le ʼo pa Jerusalen. </span><span class="Verse_Number" lang="x-acc">8</span><span lang="x-acc">Ire, are xupon i Jesus chuwach, lic ca quicotic; ya ujer tan u rayim rilic u wach, man u tom rason wach ca tijin chu ʼonquil. Craj ire cril jun milágro cu ʼan i Jesus chuwach. </span><span class="Verse_Number" lang="x-acc">9</span><span lang="x-acc">Mas i tzij xu tzʼonoj che, xui-ri i Jesus n-xu laʼ tu wach che, mi ta jun tzij xu bij. </span><span class="Verse_Number" lang="x-acc">10</span><span lang="x-acc">Teʼuri i cajʼatzil i sacerdóte, xak i je tijonel re ujer ʼatbal tzij lic xqui jek tan chic u cojic u mac. </span><span class="Verse_Number" lang="x-acc">11</span><span lang="x-acc">I ma Heródes, junam cuʼ u soldádo, toʼ quiqui tzeʼej i Jesus, toʼ xquetzʼbej u ʼij. Xqui coj li jun u ʼuʼ lic chom, pacha re jun ʼatol tzij, yoʼyabal-re; teʼuri i ma Heródes xu tzalijsaj chubi ruʼ i ma Piláto. </span><span class="Verse_Number" lang="x-acc">12</span><span lang="x-acc">Teʼuri i ma Piláto ruʼ i ma Heródes xqui jek u ʼijlaxic quib chiquiwach; man oʼonom-lok n-cacaj ta te quib.</span>
</div></div><div class="scrSection"><div class="Section_Head"><span lang="x-acc">Xqui bij chi ʼo u chac ca camsax ni Jesus</span>
</div><div class="Paragraph"><span class="Verse_Number" lang="x-acc">13</span><span lang="x-acc">I ma Piláto xe u mol qui chiʼ i cajʼatzil i sacerdóte, xak i u wi qui jolom i tinimit, xak i toʼ winak. </span><span class="Verse_Number" lang="x-acc">14</span><span lang="x-acc">Xu bij chique:</span>
</div><div class="Paragraph"><span lang="x-acc">—Yix xi cʼam li achi-ri chinwach y xi bij chwe chi xa que u tun i winak, xi bij. Lic chiwach yix, xin taqʼui na pa rakan, y n-in rikom tu mac pacha u mac i cojom yix. </span><span class="Verse_Number" lang="x-acc">15</span><span lang="x-acc">Xak i ma Heródes, n-xu rik tu mac; xa u takom tan chic li wuʼ yin. I achi-ri, n-tu mac u ʼanom we ca camsaxic. </span><span class="Verse_Number" lang="x-acc">16</span><span lang="x-acc">Rumal-i, xui quin tak u yaʼic u loʼxic, y cwoʼtaj bic —xu bij i ma Piláto chique.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Pa tak nimaʼij páscua, i ma Piláto ʼo chukul croʼtaj bi jun aj prexil chique i winak. </span><span class="Verse_Number" lang="x-acc">18</span><span lang="x-acc">Conojel i winak xe siqʼuin chu bixquil:</span>
</div><div class="Paragraph"><span lang="x-acc">—¡N-cakaj ti achi-le! ¡Cha camsaj! —xe cha—. ¡Chawoʼtaj i ma Barabas chake! —xe cha.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I ma Barabas-le, tzʼapilic man xu jek jun chʼoʼoj chirij i ʼatbal tzij pa tinimit, xak u ʼanom i camic. </span><span class="Verse_Number" lang="x-acc">20</span><span lang="x-acc">I ma Piláto, craj ire croʼtaj i Jesus, rumal-i xe u ʼijla chic i winak. </span><span class="Verse_Number" lang="x-acc">21</span><span lang="x-acc">Xui-ri, ique xa xe siqʼuin che:</span>
</div><div class="Paragraph"><span lang="x-acc">—¡Cha camsaj chuwach cruz! ¡Cha camsaj chuwach cruz! —xe cha.</span>
</div><div class="Paragraph"><span class="Verse_Number" lang="x-acc">22</span><span lang="x-acc">I ma Piláto xu tzʼonoj uroxmul chique:</span>
</div><div class="Paragraph"><span lang="x-acc">—¿Wach rumal? N-ta jun u mac xin riko we ca camsax na. Quin tak ʼuri u yaʼic u loʼxic, teʼuri cwoʼtaj bic —coʼon i ma Piláto chique.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Ique xa xe siqʼuin mas chu bixquil chi ʼo u chac ca camsax chuwach cruz. Rumal i qui siqʼuinic ique, junam cuʼ i cajʼatzil i sacerdóte, xqui loʼoj pacha i quiqui tzʼonoj. </span><span class="Verse_Number" lang="x-acc">24</span><span lang="x-acc">Rumal-i, i ma Piláto xu ʼan ʼatbal tzij che i Jesus pacha i xqui tzʼonoj chirij. </span><span class="Verse_Number" lang="x-acc">25</span><span lang="x-acc">Xroʼtaj i ma Barabas pacha xcaj ique, ire-le chi tzʼapil te rumal i chʼoʼoj u yacom, xak rumal i camic u ʼanom. Teʼuri xu jach i Jesus piquiʼab, quiqui ʼanbej che pacha cacaj ique.</span>
</div></div><div class="scrSection"><div class="Section_Head"><span lang="x-acc">Wach u ripic i Jesus chuwach cruz</span>
</div><div class="Paragraph"><span class="Verse_Number" lang="x-acc">26</span><span lang="x-acc">Xqui cʼam bi i Jesus pa i quiqui camsaj wi. Are que tijin chi be, xqui cʼulaj jun achi aj pa tinimit Ciréne, ma Simon u bi; ire te xcʼun pa tak jyub. Xqui tacʼba y xqui ya bi cruz rij u kul; teʼuri xqui ʼan pen che chi ca terej bi chirij i Jesus.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Je qʼui i winak je teren chirij; chiquixol i winak-le, je qʼui ixokib que oʼ che i Jesus, que siqʼuinic rumal i qui bis. </span><span class="Verse_Number" lang="x-acc">28</span><span lang="x-acc">I Jesus xu pisquilij rib y xu bij chique:</span>
</div><div class="Paragraph"><span lang="x-acc">—Yix, ix ixokib ix aj Jerusalen, mix oʼ chwe yin. Are, chix oʼ rumal i cʼax chi ca pe na piwi yix, xak piquiwi iwacʼal. </span><span class="Verse_Number" lang="x-acc">29</span><span lang="x-acc">Ca cʼun ni ʼij chi qui bij na: “ʼUtz que ique chi n-xqʼuiji ta cacʼal; ʼutz que ique chi n-xe alan taj; ʼutz que ique chi n-qui tzʼumansam ta cacʼal,” qui bij na, rumal i cʼax chi ca pe na piwi. </span><span class="Verse_Number" lang="x-acc">30</span><span lang="x-acc">Coʼon panok, i winak quiqui bij na che i nimak tak jyub, “¡Chix tzak li chikij!” Xak quiqui bij na che i ral tak jyub, “¡Choj i chʼuku!” que cha na (man lic quiqui xij quib chuwach i cʼax ca petic). </span><span class="Verse_Number" lang="x-acc">31</span><span lang="x-acc">Cʼax iri chi que tijin chu ʼanic chwe yin woʼor; xui-ri, mas cʼax ca ʼan na chique i aj Israel coʼon panok</span><span class="scrFootnoteMarker"><a href="#F48ef532c-0c6e-4c22-903b-406a890c83e0"></a></span><span class="Note_General_Paragraph" id="F48EF532C-0C6E-4C22-903B-406A890C83E0" title="q"><span lang="x-acc">I mer tzij xu bij are iri: “We queje iri quiqui ʼan che i cheʼ rax, ¿wach quiqui ʼan ʼuri che i cheʼ chakij?”</span>
</span><span lang="x-acc"> —xu bij i Jesus chique i ixokib.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Xak je ʼo queb chic achiab xe qui cʼam bic quiqui camsaj junam ruʼ i Jesus; ique, che queb, ʼo qui mac chuwach i ʼatbal tzij. </span><span class="Verse_Number" lang="x-acc">33</span><span lang="x-acc">Are xe upon che jun ral jyub chi “U jolom anma” u bi, i soldádo xqui rip i Jesus chuwach cruz. Xak xe qui rip i queb chi ʼo qui mac, jun pu wikabim i Jesus, i jun chic pu moxim. </span><span class="Verse_Number" lang="x-acc">34</span><span lang="x-acc">Are xqui rip i Jesus chuwach cruz, ire xu bij che i Dios:</span>
</div><div class="Paragraph"><span lang="x-acc">—Ta, cha cuyu qui mac; n-quetaʼam taj wach que tijin chu ʼonquil —xu bij.</span>
</div><div class="Paragraph"><span lang="x-acc">I soldádo xqui ʼan saquinic chirij u ʼuʼ i Jesus, ʼilbal-re pachin ca chʼacaw bi chique. </span><span class="Verse_Number" lang="x-acc">35</span><span lang="x-acc">I winak je tacʼal bic, toʼ que takenic; xak i qui wi qui jolom toʼ que tzen che i Jesus. Xqui bij:</span>
</div><div class="Paragraph"><span lang="x-acc">—Ire-le ʼo i xe u to na, woʼor ʼuri chu to rib ire, we kas katzij are i Crísto, chi chatal rumal i Dios —xe cha.</span>
</div><div class="Paragraph"><span class="Verse_Number" lang="x-acc">36</span><span lang="x-acc">Xak i soldádo xqui yoʼya u ʼij. Xe tejeb pan ruʼ y xqui sujuj víno chʼam che. </span><span class="Verse_Number" lang="x-acc">37</span><span lang="x-acc">Xqui bij che:</span>
</div><div class="Paragraph"><span lang="x-acc">—We at qui ʼAtol Tzij i aj Israel winak, cha to awib yet —xe cha.</span>
</div><div class="Paragraph"><span class="Verse_Number" lang="x-acc">38</span><span lang="x-acc">ʼO juban tzij tzʼibtal puwi ʼan i cruz, tzʼibtal piqui chʼawbal i aj Griégo, xak piqui chʼawbal i aj Latin, xak piqui chʼawbal i aj Hebréo winak. I tzʼib, queje iri cu bij: “Are iri, are i ʼAtol Tzij que i aj Israel winak,” coʼono.</span>
</div><div class="Paragraph"><span class="Verse_Number" lang="x-acc">39</span><span lang="x-acc">Teʼuri, ʼo jun chique i queb chi je riptal ruʼ, xu yoʼya pan i Jesus:</span>
</div><div class="Paragraph"><span lang="x-acc">—Yet, we katzij at Tolke</span><span class="scrFootnoteMarker"><a href="#F3eddae16-bcbe-4964-a5ad-1a890124bf49"></a></span><span class="Note_General_Paragraph" id="F3EDDAE16-BCBE-4964-A5AD-1A890124BF49" title="r"><span lang="x-acc">I mer tzij xu bij are i “Crísto.”</span>
</span><span lang="x-acc">, cha to awib y choj a to yoj —xu bij che.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Are ʼuri, i rachiʼil xu laʼ u wach che; xu bij:</span>
</div><div class="Paragraph"><span lang="x-acc">—¿Yet, n-ca xij ta ba awib che i Dios? Xak junam i camic caka ʼan yoj ruʼ i jun-le. </span><span class="Verse_Number" lang="x-acc">41</span><span lang="x-acc">Xui-ri, yoj, ca majaw chake caka tij i cʼax-i, xa coj tijin chu tojic i ka mac pacha usucʼ, péro i achi-le n-tu mac u ʼanom —xu bij che i rachiʼil.</span>
</div><div class="Paragraph"><span class="Verse_Number" lang="x-acc">42</span><span lang="x-acc">Teʼuri xu bij che i Jesus:</span>
</div><div class="Paragraph"><span lang="x-acc">—Ma Jesus, min a sach pa cʼux are cat oc che a ʼatbal tzij —xu bij.</span>
</div><div class="Paragraph"><span class="Verse_Number" lang="x-acc">43</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Sak laj tzij i quin bij chawe: woʼor cat oc na wuʼ pa glória —coʼono.</span>
</div></div><div class="scrSection"><div class="Section_Head"><span lang="x-acc">I u camic i Jesus</span>
</div><div class="Paragraph"><span class="Verse_Number" lang="x-acc">44</span><span lang="x-acc">Are xticʼoj i ʼij, xoʼon ʼekum ronojel u wach i jyub taʼaj; queje xoʼon ile cʼa a las tres re u kajbal ʼij. </span><span class="Verse_Number" lang="x-acc">45</span><span lang="x-acc">Lic xtzʼaptaj u wach i ʼij. Xak i nim laj cortin pim chi ʼo pa rachoch i Dios xrakchʼix pa nicʼaj. </span><span class="Verse_Number" lang="x-acc">46</span><span lang="x-acc">Teʼuri, i Jesus co xchʼawic:</span>
</div><div class="Paragraph"><span lang="x-acc">—Ta —xu bij—, ¡Woʼor cwokxanij i wanima paʼab!</span>
</div><div class="Paragraph"><span lang="x-acc">Are xu bij ile, xel u cʼux.</span>
</div><div class="Paragraph"><span class="Verse_Number" lang="x-acc">47</span><span lang="x-acc">I cajʼatzil i soldádo, are xrilo wach i xa ʼanic, lic xu coj u ʼij i Dios. Xak xu bij:</span>
</div><div class="Paragraph"><span lang="x-acc">—Katzij i achi-le lic n-tu mac u ʼanom —coʼono.</span>
</div><div class="Paragraph"><span class="Verse_Number" lang="x-acc">48</span><span lang="x-acc">Niʼpa i winak chi xe moltaj chi rilic u camsaxic i Jesus, are xquilo wach i xa ʼanic, lic xe oc chi bis; rumal-i, que tijin chu chʼayic u wach qui cʼux, xe ʼe chi cachoch. </span><span class="Verse_Number" lang="x-acc">49</span><span lang="x-acc">Conojel i quetaʼam u wach i Jesus xa xe taqʼui cʼa naj. Xak queje xqui ʼan i ixokib chi je teren li chirij cʼa pa Galiléa; cʼa naj xe taqʼuiʼic xe taken lok.</span>
</div></div><div class="scrSection"><div class="Section_Head"><span lang="x-acc">Wach u mukic i Jesus</span>
</div><div class="Paragraph"><span class="Verse_Number" lang="x-acc">50</span><span lang="x-acc">ʼO jun achi, ma Jose u bi, lic ʼutz laj achi, sucʼul u cʼux chuwach i Dios. Ire aj Arimatéa, jun tinimit u cwenta i jyub Judéa. Are ire jun chique i aj nucʼanel tʼisanel que i aj Israel winak, xui-ri, </span><span class="Verse_Number" lang="x-acc">51</span><span lang="x-acc">ire nu yom tu wach cuʼ i je rachiʼil; n-xraj taj wach xqui ʼan ique che i Jesus. Ire xu rayij chi ca jekan i ʼatbal tzij re i Dios. </span><span class="Verse_Number" lang="x-acc">52</span><span lang="x-acc">Ire-le xa ʼe ruʼ i ma Piláto y xu tzʼonoj u chʼacul i Jesus. </span><span class="Verse_Number" lang="x-acc">53</span><span lang="x-acc">Teʼuri xa ʼe chu kajsaxic che i cruz, y xu pasij pa sawan. Teʼuri xu ya chupam jun pantion cʼacʼ worom pa abaj chi n-ta winak muktal chupam. </span><span class="Verse_Number" lang="x-acc">54</span><span lang="x-acc">I ʼij-le are i ʼij re u yijbaxic i uxlambal ʼij, man ya ca jekan i uxlambal ʼij que i aj Israel. </span><span class="Verse_Number" lang="x-acc">55</span><span lang="x-acc">I ixokib chi je cʼun-nak ruʼ i Jesus cʼa Galiléa, xe terej bi chi rilic pa i ca muki wi, xak wach u cotzʼbaxic u chʼacul ca ʼanic. </span><span class="Verse_Number" lang="x-acc">56</span><span lang="x-acc">Teʼuri xe tzalij che i cachoch y xqui yijba i cunbal muy, xak i acéite que i camnak. Are xjekan i uxlambal ʼij, xe uxlanic, pacha cu bij i ujer ʼatbal tzij.</span>
</div></div><div class="scrSection"><div class="Section_Head"><span lang="x-acc">Wach u walijic i Jesus che i camic</span>
</div><div class="Paragraph"><span class="Chapter_Number" lang="x-acc">24</span><span class="Verse_Number" lang="x-acc">1</span><span lang="x-acc">Re u sakirbal domíngo</span><span class="scrFootnoteMarker"><a href="#F61d89d8e-6e23-49e4-8e9a-bc23efb5517b"></a></span><span class="Note_General_Paragraph" id="F61D89D8E-6E23-49E4-8E9A-BC23EFB5517B" title="s"><span lang="x-acc">Are i uxlambal ʼij que i aj Israel are i sábado; i nabe ʼij re i seman are i domíngo.</span>
</span><span lang="x-acc">, i ixokib xe ʼe chic pa muktal wi i Jesus; xqui cʼam bi i cunbal muy chi qui yijbam. ʼO juban chic ixokib xe cachiʼilaj bic. </span><span class="Verse_Number" lang="x-acc">2</span><span lang="x-acc">Are xe uponic, xquilo chi i abaj tzʼapbal re u chiʼ i jul ya ʼelsam chic pu qʼuijibal. </span><span class="Verse_Number" lang="x-acc">3</span><span lang="x-acc">Are ʼuri, xe oc bi chupam, péro n-xqui rik ti u chʼacul i Kajwal Jesus. </span><span class="Verse_Number" lang="x-acc">4</span><span lang="x-acc">Lic xqui bisoj rumal, n-quiqui rik taj wach quiqui ʼano. Xak teʼet xe quil queb achiab je tacʼal chila, lic ca walchʼin qui ʼuʼ. </span><span class="Verse_Number" lang="x-acc">5</span><span lang="x-acc">Mas xe oc ʼil che, y xqui lucba qui palaj pulew. Are ʼuri i queb achiab xqui bij chique:</span>
</div><div class="Paragraph"><span lang="x-acc">—¿Wuchac qui tzucuj jun cʼaslic cuʼ i camnak? </span><span class="Verse_Number" lang="x-acc">6</span><span lang="x-acc">Ire n-chi ta chic ʼo wi; xcʼun sak chuwach. Cha cʼun chi cʼux wach xu bij chiwe cʼa are ix ʼo pa jyub Galiléa. </span><span class="Verse_Number" lang="x-acc">7</span><span lang="x-acc">Xu bij chiwe chi i Achi aj Chicaj ʼo u chac ca jachtaj na piquiʼab i ajmac laj tak winak, xak ca rip na chuwach cruz, xak ca cʼunsax sak chuwach churox ʼij. Queje u tzij ile chiwe —xe cha i ángel chique i ixokib.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Are ʼuri xcʼun u tzij i Jesus chi qui cʼux. </span><span class="Verse_Number" lang="x-acc">9</span><span lang="x-acc">Teʼuri xe tzalij li chila pa i muktal wi, y xqui ya u tzijol chique i julajuj apostelab, xak i juban chi je terejnak chirij. </span><span class="Verse_Number" lang="x-acc">10</span><span lang="x-acc">Are i ixokib chi xe bin chique ique-le, je are ati Mariy Magdaléna, xak ati Wan, xak i ati Mariy chi u chuch i ma Jacóbo. Ique-le cuʼ i juban ixokib xqui bij chique i apostelab wach i xquilo. </span><span class="Verse_Number" lang="x-acc">11</span><span lang="x-acc">I qui tzij i ixokib, xa chʼuj laj tzij xqui ta i apostelab; n-xqui coj taj.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Xui-ri, i ma Pédro xwalijic, xa ʼe paʼanem pa ʼo wi i pantion. Are xtzun pan chupam, xrilo xui chic i sawan ʼo canok. Teʼuri xa ʼe chi rachoch; lic cu bisoj wach i xa ʼanic.</span>
</div></div><div class="scrSection"><div class="Section_Head"><span lang="x-acc">I Jesus xu cʼut rib chique queb u tijoxelab pa be re Emaus</span>
</div><div class="Paragraph"><span class="Verse_Number" lang="x-acc">13</span><span lang="x-acc">Che i ʼij-i, je queb chique u tijoxelab i Jesus que ʼe che jun aldéa, Emaus u bi; colo oxib légua u najtil che i Jerusalen. </span><span class="Verse_Number" lang="x-acc">14</span><span lang="x-acc">Are que tijin chi be, que tijin chu chʼachʼaxic niʼpa i xcʼulmax pa Jerusalen. </span><span class="Verse_Number" lang="x-acc">15</span><span lang="x-acc">Are quiqui lap ile, cʼa que tijin chi tzij, are ʼuri i Jesus mísmo xtejeb cuʼ, y xe ʼe junam. </span><span class="Verse_Number" lang="x-acc">16</span><span lang="x-acc">Xui-ri ique n-xquetamaj tu wach; xa pacha chʼuktal jubiʼ qui baʼwach. </span><span class="Verse_Number" lang="x-acc">17</span><span lang="x-acc">I Jesus xu tzʼonoj chique:</span>
</div><div class="Paragraph"><span lang="x-acc">—¿Wach i qui lapo are quix tijin chi be? ¿Wuchac quix bisonic? —coʼon chique.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Jun chique, ma Cleófas u bi; ire xu laʼ u wach che y xu bij:</span>
</div><div class="Paragraph"><span lang="x-acc">—Conojel i winak ʼis quetaʼam wach i xa ʼani pa Jerusalen che tak i ʼij-i. Conojel i aj solinel chila quetaʼam chic, ¿xui bari yet n-awetaʼam taj? —xcha.</span>
</div><div class="Paragraph"><span class="Verse_Number" lang="x-acc">19</span><span lang="x-acc">—¿Wach ʼuri? —xu bij i Jesus chique.</span>
</div><div class="Paragraph"><span lang="x-acc">—Chi xqui ʼan che i ma Jesus aj Nazaret —xqui bij—. Ire jun nim laj ajbil u tzij i Dios. Wach i xu ʼano, wach i xu bij, nim xril i Dios, nim xquil conojel i winak. </span><span class="Verse_Number" lang="x-acc">20</span><span lang="x-acc">Xui-ri, i cajʼatzil i sacerdóte junam cuʼ i ka wi ka jolom, xqui jach na puʼab i ʼatbal tzij. Xqui ʼat tzij puwi chi ca camsaxic; y chuwach cruz xqui camsaj wi. </span><span class="Verse_Number" lang="x-acc">21</span><span lang="x-acc">Chakawach yoj, mok are ire coj ʼelsaw pa pen oj aj Israel winak, xui-ri, xqui camsaj; are urox ʼij iri u ʼonquil canok. </span><span class="Verse_Number" lang="x-acc">22</span><span lang="x-acc">ʼO jujun ixokib je kachiʼilam, xoj qui coj ʼil, man sakiric xe upon pa i muktal wi, </span><span class="Verse_Number" lang="x-acc">23</span><span lang="x-acc">y n-xqui rik ti camnak. Xe cʼun kuʼ y xqui bij chake chi xquil queb ángel chila; xbix chique chi ire cʼaslic, que cha. </span><span class="Verse_Number" lang="x-acc">24</span><span lang="x-acc">Xe ʼe jujun chake pa i muktal wi; xqui riko xak jun ruʼ pacha xqui bij ixokib, xui-ri, n-xquil tu wach i ma Jesus. (Queje xqui bij i queb achiab ile che i Jesus.)</span>
</div><div class="Paragraph"><span class="Verse_Number" lang="x-acc">25</span><span lang="x-acc">Ire xu bij ʼuri chique:</span>
</div><div class="Paragraph"><span lang="x-acc">—¡Ay, yix n-qui chʼob taj! ¿Umpa nawi qui coj piwanima niʼpa i xqui bij i ajbil u tzij i Dios ujer? </span><span class="Verse_Number" lang="x-acc">26</span><span lang="x-acc">¿N-iwetaʼam ta bari, chi i Crísto ʼo u chac cu tij ni uyej-le, teʼuri cocsax ni u ʼij? —xu bij chique.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Teʼuri xu jek u sakixic chique niʼpa i tzʼibtal ujer chirij ire; nabe, wach u tzʼibam can i mam Moises, teʼuri, wach qui tzʼibam can conojel i ajbil u tzij i Dios.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Xe upon che i aldéa pa i que ʼe wi. I Jesus xu ʼano pacha ca ʼe pan jubiʼ chic. </span><span class="Verse_Number" lang="x-acc">29</span><span lang="x-acc">Ique n-xqui ya ta che ca ʼec.</span>
</div><div class="Paragraph"><span lang="x-acc">—Chat canaj kuʼ yoj —xe cha—; ya xkaj i ʼij, ya coc ʼekum —xe cha.</span>
</div><div class="Paragraph"><span lang="x-acc">Are ʼuri, xoc cuʼ man ca canaj cuʼ chaʼab. </span><span class="Verse_Number" lang="x-acc">30</span><span lang="x-acc">Are je cul chi mexa, i Jesus xu chap i caxlanwa, y xu tioxij che i Dios. Teʼuri xu piro y xu jach chique. </span><span class="Verse_Number" lang="x-acc">31</span><span lang="x-acc">Are xu ʼan ire ile, pacha tak xjaktaj qui baʼwach y xquetamaj u wach; are ʼuri ire xsach ʼan chiquiwach.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Teʼuri xqui bij chiquiwach:</span>
</div><div class="Paragraph"><span lang="x-acc">—¿Wach xa na yet pa cʼux are xlapan ire kuʼ pa be? ¿Xa na jun nim laj ʼil? ¡Yin xin naʼo! are ca tijin chu sakixic i ujer tzij chake —xe cha chiquiwach.</span>
</div><div class="Paragraph"><span class="Verse_Number" lang="x-acc">33</span><span lang="x-acc">Juntir xe walijic y xe tzalij chic pa Jerusalen. Chila xe qui rik i julajuj apostelab qui molom quib cuʼ juban chic cachiʼil. </span><span class="Verse_Number" lang="x-acc">34</span><span lang="x-acc">Ique xqui bij chique i queb:</span>
</div><div class="Paragraph"><span lang="x-acc">—¡Katzij, i Kajwal xwalijic; xu cʼut rib che i ma Simon! —xe cha.</span>
</div><div class="Paragraph"><span class="Verse_Number" lang="x-acc">35</span><span lang="x-acc">Teʼuri i queb xqui lap chique wach xqui cʼulmaj pa be, xak wach i retamaxic u wach i Jesus xqui ʼano, are xu pir i caxlanwa.</span>
</div></div><div class="scrSection"><div class="Section_Head"><span lang="x-acc">Wach u cʼutic rib xoʼon i Jesus chique u tijoxelab</span>
</div><div class="Paragraph"><span class="Verse_Number" lang="x-acc">36</span><span lang="x-acc">Are que tijin chu chʼachʼaxic tak ile, xak teʼet i Jesus xwinakir ʼan cuʼ, y xu ya rutzil qui wach: —¡Chuxlan i cʼux! —xu bij chique.</span>
</div><div class="Paragraph"><span class="Verse_Number" lang="x-acc">37</span><span lang="x-acc">Ique lic xe oc ʼil; lic xqui xij quib. Quiqui bij ique xa jun anma xquilo. </span><span class="Verse_Number" lang="x-acc">38</span><span lang="x-acc">I Jesus xu tzʼonoj chique:</span>
</div><div class="Paragraph"><span lang="x-acc">—¿Wuchac qui xij iwib? ¿Wuchac ʼo i cu bij i cʼux? —xu bij chique.</span>
</div><div class="Paragraph"><span class="Verse_Number" lang="x-acc">39</span><span lang="x-acc">—Chiwila in ʼab, i wakan, ¡chi lic yin! Chin i chapa, chiwilapeʼ, man jun anma n-tu bakil, n-tu tiʼijlal pacha quiwil chwe yin-i —xcha.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Are xu bij ire ile, xu cʼut u ʼab i rakan chique. </span><span class="Verse_Number" lang="x-acc">41</span><span lang="x-acc">Ique maja quiqui cojo we are i Jesus ʼo chiquiwach. N-xe tiqui ta chu cojic rumal qui quicotemal lic nim; cʼa je bisor-nak che. Rumal-i, i Jesus xu tzʼonoj chique:</span>
</div><div class="Paragraph"><span lang="x-acc">—¿ʼO i ca tijaw chi? —xcha.</span>
</div><div class="Paragraph"><span class="Verse_Number" lang="x-acc">42</span><span lang="x-acc">Teʼuri xqui ya chʼakap bolom car che, ruʼ chʼakap ʼakaj ʼo cab che. </span><span class="Verse_Number" lang="x-acc">43</span><span lang="x-acc">Ire xu chapo y xu tij chiquiwach. </span><span class="Verse_Number" lang="x-acc">44</span><span lang="x-acc">Teʼuri xu bij chique:</span>
</div><div class="Paragraph"><span lang="x-acc">—Niʼpa iri chi xa ʼani chwe, xak jun ruʼ tak i xin bij chiwe are in ʼo iwuʼ. Niʼpa i tzʼibtal chwij yin, ʼis ʼo u chac ca ʼani na chwe; ronojel tak i u tzʼibam can i mam Moises, xak ronojel tak i qui tzʼibam can i ujer ajbil u tzij i Dios, xak wach i tzʼibtal can chupam i wuj Sálmos —xu bij chique.</span>
</div><div class="Paragraph"><span class="Verse_Number" lang="x-acc">45</span><span lang="x-acc">Teʼuri xu ya qui nojbal, man quiqui ta u be niʼpa i tzʼibtal can ujer chupam u wuj i Dios. </span><span class="Verse_Number" lang="x-acc">46</span><span lang="x-acc">Xu bij chique:</span>
</div><div class="Paragraph"><span lang="x-acc">—Are i tzʼibtal canok are iri: “I Crísto</span><span class="scrFootnoteMarker"><a href="#Fba5d1116-2ffa-4453-84e6-2f3c4ef07143"></a></span><span class="Note_General_Paragraph" id="FBA5D1116-2FFA-4453-84E6-2F3C4EF07143" title="t"><span lang="x-acc">Are i Jesus mísmo.</span>
</span><span lang="x-acc"> ʼo u chac ca camsaxic, teʼuri ca cʼunsax na sak chuwach churox ʼij.” </span><span class="Verse_Number" lang="x-acc">47</span><span lang="x-acc">Xak ca paxsax ni u tzijol i cuybal mac; rumal i Crísto ʼo i cuybal mac chique niʼpa quiqui jalwachij qui cʼaslemal. I u paxsaxic i tzij-le, ca ʼani na cumal i je u takon i Crísto</span><span class="scrFootnoteMarker"><a href="#F0d3e7aea-7d3b-46b4-a3e5-fcb573bf0d09"></a></span><span class="Note_General_Paragraph" id="F0D3E7AEA-7D3B-46B4-A3E5-FCB573BF0D09" title="u"><span lang="x-acc">I mer tzij xu bij are iri: “Ca paxsax ni u tzijol pu bi i Crísto.”</span>
</span><span lang="x-acc">. Pa Jerusalen, ca jekan nu bixquil, teʼuri ca paxsax rason ronojel tak i tinimit chuwach i jyub taʼaj. </span><span class="Verse_Number" lang="x-acc">48</span><span lang="x-acc">Yix iwilom wach in ʼanom, ix ajbil-re ʼuri chique i winak. </span><span class="Verse_Number" lang="x-acc">49</span><span lang="x-acc">Chitapeʼ, yin ya quin tak li Jun piwi chi u bim chic in Kajaw quix rucʼaj na. Xui-ri, mix ʼe tan, chiwoyʼej na waral pa Jerusalen cʼa ca kaj na li u choʼab i Dios piwi. (Queje xu bij i Jesus ile chique i u tijoxelab.)</span>
</div></div><div class="scrSection"><div class="Section_Head"><span lang="x-acc">Wach i ʼelic bic xoʼon i Jesus chicaj</span>
</div><div class="Paragraph"><span class="Verse_Number" lang="x-acc">50</span><span lang="x-acc">Teʼuri xe ʼel bic, xe u cʼam bi cʼa che i aldéa Betánia; are je ʼo chila xu yac u ʼab y xu tzʼonoj che i Dios piquiwi. </span><span class="Verse_Number" lang="x-acc">51</span><span lang="x-acc">Are ca tijin chu tzʼonoxic che i Dios piquiwi, xel chiquixol, y xcʼam bi chicaj. </span><span class="Verse_Number" lang="x-acc">52</span><span lang="x-acc">Are ʼuri ique xqui coj u ʼij, teʼuri xe tzalij pa Jerusalen, lic que quicotic. </span><span class="Verse_Number" lang="x-acc">53</span><span lang="x-acc">ʼIj ʼij je ʼo pa rachoch i Dios, que tijin chu cojic u ʼij i Dios. Amen (katzij).</span>
</div></div></div></div><div class="scrBook"><span class="scrBookName" lang="x-acc">SAN JUAN</span><span class="scrBookCode" lang="x-acc">JHN</span><div class="Title_Main"><span class="Title_Secondary" lang="x-acc">I ʼUTZ LAJ TZIJ CHIRIJ I JESUCRISTO U TZʼIBAM</span><span lang="x-acc">I SAN JUAN</span>
</div><div class="scrIntroSection"><div class="Intro_Section_Head"><span lang="en"></span>
</div><div class="Intro_List_Item1"><span lang="x-acc">I ʼutz laj tzij chirij i Jesuscrísto u tzʼibam i San Juan</span>
</div><div class="Intro_List_Item2"><span lang="x-acc">San Juan</span>
</div><div class="Intro_List_Item3"><span lang="x-acc">Jn</span>
</div></div><div class="columns"><div class="scrSection"><div class="Section_Head"><span lang="x-acc">U cʼunic i Dios chuwach i jyub taʼaj</span>
</div><div class="Paragraph"><span class="Chapter_Number" lang="x-acc">1</span><span class="Verse_Number" lang="x-acc">1</span><span lang="x-acc">Are cʼa maja ca jekan u xebal ʼij sak, i Crísto</span><span class="scrFootnoteMarker"><a href="#Fa2c4725d-73ed-46ae-91cc-c91ea963699b"></a></span><span class="Note_General_Paragraph" id="FA2C4725D-73ED-46AE-91CC-C91EA963699B" title="a"><span lang="x-acc">I San Juan, are xu tzʼibaj i wuj-i, xu bij are i Crísto are u Tzij i Dios. Queje ile xu bij man i Crísto cu ʼalijinsaj chake wach u chʼobom i Dios.</span>
</span><span lang="x-acc"> ʼax ʼo wi. Ire ʼo ruʼ i Dios; ire lic Dios. </span><span class="Verse_Number" lang="x-acc">2</span><span lang="x-acc">Cʼa chu xebal, ire ʼax ʼo wi ruʼ i Dios. </span><span class="Verse_Number" lang="x-acc">3</span><span lang="x-acc">Ronojel niʼpa i ʼolic, are ire xa ʼanawic junam ruʼ i Dios; n-ta xak ʼolic we n-are ti ire xa ʼanawic. </span><span class="Verse_Number" lang="x-acc">4</span><span lang="x-acc">Are ire, are u xebal ronojel i cʼaslemal; i cʼaslemal chi ca pe ruʼ ire, lic are i sak, ca sakirsaw qui nojbal i winak. </span><span class="Verse_Number" lang="x-acc">5</span><span lang="x-acc">Are i sak-i, ca tzun chupam i ʼekumal; i ʼekumal n-ca tiqui ta chu chupic i sak-le.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Xu rik i ʼij, i Dios xu tak li jun u takon, jun achi, ma Wan u bi. </span><span class="Verse_Number" lang="x-acc">7</span><span lang="x-acc">Are u chac i achi-le, are cu bij chique i winak wach usucʼ i sak-le. Xol u bij i tzij chique, ʼutz conojel quiqui coj che pachin ca yaw i sak chique. </span><span class="Verse_Number" lang="x-acc">8</span><span lang="x-acc">N-are ti ma Wan ca yaw i sak-le, ire xa col u lapa i Jun chi ca yaw i sak-le. </span><span class="Verse_Number" lang="x-acc">9</span><span lang="x-acc">Queje ile xu ʼano man i Jun chi ca yaw i sak-le ya ca nakajab u cʼunic chuwach i jyub taʼaj. (Are ire are i Crísto, chi ca tzunsaw qui nojbal conojel i winak.)</span>
</div><div class="Paragraph"><span class="Verse_Number" lang="x-acc">10</span><span lang="x-acc">Ire xcʼun chuwach i jyub taʼaj; tupu are ire ʼanawnak i jyub taʼaj, xui-ri, i winak n-xquetamaj tu wach. </span><span class="Verse_Number" lang="x-acc">11</span><span lang="x-acc">Ire xol ʼol cuʼ i ratz u chaʼ chi je rach aj tinimit, xui-ri, ique n-xqui cʼulaj ta cuʼ. </span><span class="Verse_Number" lang="x-acc">12</span><span lang="x-acc">Xui-ri, ʼo jujun xqui cʼulaj cuʼ, y xqui cuba qui cʼux che; ique ʼut, xyaʼ chique xe u ʼon racʼal i Dios. </span><span class="Verse_Number" lang="x-acc">13</span><span lang="x-acc">N-queje ta pacha cacʼal toʼ winak, n-queje ta pacha i je alaxnak xa rumal qui rayijbal i winak, n-queje taj; lic are i Dios xoʼon racʼal chique.</span>
</div><div class="Paragraph"><span class="Verse_Number" lang="x-acc">14</span><span lang="x-acc">I Crísto (chi “U Tzij i Dios” bital che) xoʼon achi che rib, y xqʼuiji chakaxol. Lic nim i cʼaxnabal u cʼux; lic xu cʼut i sak laj tzij re i Dios chake ruʼ wach tak i xu ʼano. Yoj kilom u ʼij u chomal chi xui ruʼ ire ʼo wi, chi are i mer Racʼal i Dios; xa jun ʼolic. </span><span class="Verse_Number" lang="x-acc">15</span><span lang="x-acc">I ma Wan aj kajsanel ya xu bij pachin ire. Xu bij:</span>
</div><div class="Paragraph"><span lang="x-acc">—I achi-ri are i Jun chi xin lap chiwe, are xin bij chi ca cʼun Jun chic chwijil yin, ʼatz u ʼij chinwach yin, man ire ʼax ʼo wi are xin alax yin.</span>
</div><div class="Paragraph"><span class="Verse_Number" lang="x-acc">16</span><span lang="x-acc">Lic nim i rutzil u cʼux, rumal-i, qʼui i ʼutz cu ʼan chake; lic u terbalam rib i utzil chomal re ire chake. </span><span class="Verse_Number" lang="x-acc">17</span><span lang="x-acc">Man i ʼatbal tzij re i Dios, are i mam Moises xcʼutuw chake; xui-ri, are i Jesucrísto xcʼutuw chake chi Dios cʼax coj u naʼo, xak xu sakij chake wach i sak laj tzij re i Dios. </span><span class="Verse_Number" lang="x-acc">18</span><span lang="x-acc">I Jesucrísto, lic xak jun qui cʼux, xak jun qui noʼoj ruʼ i Dios. Mi jun ʼilawnak u wach i Dios; xui-ri, ketaʼam u wach rumal i Racʼal chi lic xa jun chirij, lic ruʼ ire petnak wi.</span>
</div></div><div class="scrSection"><div class="Section_Head"><span lang="x-acc">I ma Wan, aj kajsanel ya, xu bij u cʼunic i Crísto</span>
</div><div class="Paragraph"><span class="Verse_Number" lang="x-acc">19</span><span lang="x-acc">(ʼO jun achi, ma Wan u bi, xnabeaj chuwach i Jesus. Ire ca tijin chu kajsaxic ya piquiwi i winak chu chiʼ i ya Jordan.) Are ʼo chila, xe upon juban sacerdóte, xak juban aj patanib re i rachoch i Dios pa Jerusalen. Ique je taktal bi cumal i qui nimakil i aj Israel winak chu tzʼonoxic che i ma Wan pachin ire (mokxa are i Crísto). </span><span class="Verse_Number" lang="x-acc">20</span><span lang="x-acc">Ire n-xruwaj tu wach, xu bij chique chi n-are taj. Ile pusucʼ i xu bij.</span>
</div><div class="Paragraph"><span class="Verse_Number" lang="x-acc">21</span><span lang="x-acc">Teʼuri xqui tzʼonoj chic che:</span>
</div><div class="Paragraph"><span lang="x-acc">—¿At pachin ʼut; mok yet at ajbil u tzij i Dios mam Elías, mok xat walij chic? —xe cha.</span>
</div><div class="Paragraph"><span lang="x-acc">I ma Wan xu bij:</span>
</div><div class="Line1"><span lang="x-acc">—N-yin taj —coʼono.</span>
</div><div class="Paragraph"><span lang="x-acc">Y xqui bij chic che:</span>
</div><div class="Line1"><span lang="x-acc">—¿Mok yet at are i nim laj ajbil u tzij i Dios chi koyʼem?</span>
</div><div class="Paragraph"><span lang="x-acc">Ire xu bij:</span>
</div><div class="Line1"><span lang="x-acc">—N-yin taj.</span>
</div><div class="Paragraph"><span class="Verse_Number" lang="x-acc">22</span><span lang="x-acc">—¿At pachin ʼut? Man yoj que ʼe ka bij chique i xoj qui tak lok. ¿Wach usucʼ a patan ʼut? —que cha che.</span>
</div><div class="Paragraph"><span class="Verse_Number" lang="x-acc">23</span><span lang="x-acc">I ma Wan xu bij chique:</span>
</div><div class="Paragraph"><span lang="x-acc">—Yin in are i jun chi xu bij i mam Isaías ujer chi ca cʼun na. In are i jun chi ca siqʼuin chu bixquil i tzij-i pa tak jyub tzʼinilic: “¡Ya ca pe i Kajwal! Chi sucʼba i u be</span><span class="scrFootnoteMarker"><a href="#F485954a3-b86c-41f1-a211-1900b36643d2"></a></span><span class="Note_General_Paragraph" id="F485954A3-B86C-41F1-A211-1900B36643D2" title="b"><span lang="x-acc">I usucʼ i tzij-i are iri: Chi yijba iwib chu cʼulaxic i Kajwal.</span>
</span><span lang="x-acc"> chu wach” —xu bij i ma Wan chique.</span>
</div><div class="Paragraph"><span class="Verse_Number" lang="x-acc">24</span><span lang="x-acc">I achiab, chi xqui tzʼonoj che ma Wan pachin ire, je takom bi cumal i aj Fariséo winak. </span><span class="Verse_Number" lang="x-acc">25</span><span lang="x-acc">Teʼuri xqui tzʼonoj chic che:</span>
</div><div class="Paragraph"><span lang="x-acc">—We n-yet ti at Crísto, mi mam Elías, mi i nim laj ajbil u tzij i Dios chi koyʼem, ¿wuchac ʼut ca kajsaj ya piquiwi i winak? —xe cha.</span>
</div><div class="Paragraph"><span class="Verse_Number" lang="x-acc">26</span><span lang="x-acc">I ma Wan xu bij chique:</span>
</div><div class="Paragraph"><span lang="x-acc">—Yin, katzij quin kajsaj ya piquiwi i winak, péro chixol yix ʼo jun nim laj winak n-iwetaʼam tu wach. </span><span class="Verse_Number" lang="x-acc">27</span><span lang="x-acc">Ire ca cʼun chwijil yin, xui-ri, ʼax ʼo wi chinwach yin. Nim ni u ʼij ire chinwach yin; n-ca majaw ta chwe quin ʼan mocom che wib chirij ire, mi tene ca majaw chwe quin quir u wach u xajab che —xu bij i ma Wan.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Ronojel iri xa ʼani che jun taʼaj u bi Betábara, chʼaka ya re i Jordan, chila pa cu kajsaj wi ya i ma Wan.</span>
</div></div><div class="scrSection"><div class="Section_Head"><span lang="x-acc">Are i Jesucrísto are ca tojow i qui mac i winak</span>
</div><div class="Paragraph"><span class="Verse_Number" lang="x-acc">29</span><span lang="x-acc">Chucab ʼij, i Jesus xupon ruʼ i ma Wan. Ire, are xril u wach i Jesus, xu bij chique i winak:</span>
</div><div class="Paragraph"><span lang="x-acc">—Chiwilapeʼ, are i Jun-i are pacha jun ral chij chi ca camsax chuwach i Dios tojbal re qui mac i winak ronojel u wach i jyub taʼaj.</span>
</div><div class="Paragraph"><span class="Verse_Number" lang="x-acc">30</span><span lang="x-acc">Are ire-le xin lapo are xin bij chi ca cʼun jun chwijil yin chi lic ʼatz u ʼij chinwach yin, man ʼax ʼo wi chinwach. </span><span class="Verse_Number" lang="x-acc">31</span><span lang="x-acc">Yin n-wetaʼam ta teʼek pachin ire, xui-ri, xin paxsaj rason chique i aj Israel. Are rumal-i xin cʼunic, xin kajsaj ya piquiwi i winak —xu bij ma Wan chique.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Xak xu bij:</span>
</div><div class="Paragraph"><span lang="x-acc">—I u Tewal i Dios xkaj li chicaj pacha palomax ca ʼanawic. Xkajic y xcanaj puwi i achi-le. Yin mísmo xwilo. </span><span class="Verse_Number" lang="x-acc">33</span><span lang="x-acc">Yin n-wetaʼam ta teʼek pachinok, péro i Dios chi xin u tak chu kajsaxic ya piquiwi i winak xu bij chwe: “Coʼon panok, in Tewal ca kaj lok y ca canaj puwi jun achi; are cawil ile, cawetamaj ʼuri chi i achi-le are i ca kajsaw in Tewal piquiwi i winak.” Queje ile xu bij i Dios chwe. </span><span class="Verse_Number" lang="x-acc">34</span><span lang="x-acc">Yin wilom chic pacha i xu bij i Dios; rumal-i, quin bij chiwe chi i achi-le lic are i Racʼal i Dios —xu bij i ma Wan chique.</span>
</div></div><div class="scrSection"><div class="Section_Head"><span lang="x-acc">Je queb xqui jek terejic chirij i Jesucrísto</span>
</div><div class="Paragraph"><span class="Verse_Number" lang="x-acc">35</span><span lang="x-acc">Chucab ʼij, ʼo tan chic i ma Wan aj kajsanel ya chu chiʼ i ya-le, xak je ʼo queb u tijoxelab</span><span class="scrFootnoteMarker"><a href="#Fadd9311f-621c-4c81-ac39-c101f8a6e1c8"></a></span><span class="Note_General_Paragraph" id="FADD9311F-621C-4C81-AC39-C101F8A6E1C8" title="c"><span lang="x-acc">I queb u tijoxelab i ma Wan-le, jun are i ma Andres, y jun chic are i ma Wan chi xtzʼibaw i wuj-i.</span>
</span><span lang="x-acc"> ruʼ. </span><span class="Verse_Number" lang="x-acc">36</span><span lang="x-acc">I ma Wan xril u wach i Jesus chi xicʼaw pan chu nakaj; xu cʼut chique i winak y xu bij chique:</span>
</div><div class="Paragraph"><span lang="x-acc">—Chiwilapeʼ, are ire-le, are i pacha i chij chi u yom ni Dios pa ka qʼuexel, tojbal-re ka mac —xu bij.</span>
</div><div class="Paragraph"><span class="Verse_Number" lang="x-acc">37</span><span lang="x-acc">I queb u tijoxelab i ma Wan, are xqui ta ile, xe terej bi chirij i Jesus. </span><span class="Verse_Number" lang="x-acc">38</span><span lang="x-acc">I Jesus xtzun chirij, xe ril i queb chi je teren bi chirij, y xu bij chique:</span>
</div><div class="Line1"><span lang="x-acc">—¿Wach quiwaj wuʼ? —xu bij.</span>
</div><div class="Paragraph"><span lang="x-acc">Ique xqui bij:</span>
</div><div class="Line1"><span lang="x-acc">—Tijonel ¿Pa at jekel wi?</span>
</div><div class="Paragraph"><span class="Verse_Number" lang="x-acc">39</span><span lang="x-acc">I Jesus xu bij chique:</span>
</div><div class="Line1"><span lang="x-acc">—Chol iwila —coʼono.</span>
</div><div class="Paragraph"><span lang="x-acc">Teʼuri ique xe ʼe ruʼ y xquilo pa jekel wi. I ʼor-le, colo a las cuátro re u kajbal ʼij, y xe kajsan ʼij ruʼ.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Queje ile xqui ʼan i queb chi xqui ta u tzij i ma Wan y xe terej bi chirij i Jesus. Jun chique are i ma Andres, chi ratz u chaʼ i ma Simon Pédro. </span><span class="Verse_Number" lang="x-acc">41</span><span lang="x-acc">I ma Andres-le, juntir xa ʼe la chu tzucuxic i ma Simon, y xu bij che:</span>
</div><div class="Paragraph"><span lang="x-acc">—Ka rikom i Mesías, i Jun chi chatal rumal i Dios chaka toʼic —xu bij. I usucʼ i tzij-le queʼelok “i Crísto”.</span>
</div><div class="Paragraph"><span class="Verse_Number" lang="x-acc">42</span><span lang="x-acc">Teʼuri i ma Andres xu cʼam bi i ma Simon ruʼ i Jesus. I Jesus, are xril u wach, xu bij che:</span>
</div><div class="Paragraph"><span lang="x-acc">—Yet at a-Simon, racʼal i ma Jonas, péro yin quin ya pa bi woʼor: chi at a-Céfas —xu bij.</span>
</div><div class="Paragraph"><span lang="x-acc">I tzij a-Céfas xak queʼelok a-Pédro.</span>
</div></div><div class="scrSection"><div class="Section_Head"><span lang="x-acc">I Jesucrísto xe u siqʼuij chic queb ruʼ</span>
</div><div class="Paragraph"><span class="Verse_Number" lang="x-acc">43</span><span lang="x-acc">Chucab ʼij, i Jesus xu chʼob ʼenam pa Galiléa; xu rik chuwach i ma Felípe y xu bij che:</span>
</div><div class="Paragraph"><span lang="x-acc">—Jo wuʼ —coʼono.</span>
</div><div class="Paragraph"><span class="Verse_Number" lang="x-acc">44</span><span lang="x-acc">I u tinimit i ma Felípe, are i Betsáida, xak jun qui tinimit cuʼ i ma Andres y ma Pédro. </span><span class="Verse_Number" lang="x-acc">45</span><span lang="x-acc">Teʼuri i ma Felípe xa ʼe chu tzucuxic i ma Natanael, y xu bij che:</span>
</div><div class="Paragraph"><span lang="x-acc">—Ya xkil u wach i achi, chi u tzʼibam can i mam Moises ujer chi cakil na</span><span class="scrFootnoteMarker"><a href="#Fd2cc7636-6655-4721-ad77-5db8d981114f"></a></span><span class="Note_General_Paragraph" id="FD2CC7636-6655-4721-AD77-5DB8D981114F" title="d"><span lang="x-acc">I mer tzij xu bij are iri: u tzʼibam can chuwach i wuj re u ʼatbal tzij i Dios.</span>
</span><span lang="x-acc">. Are i jun chi xak qui tzʼibam i ujer ajbil u tzij i Dios. I achi-le are i Jesus aj Nazaret, chi racʼal i ma Jose —xu bij i ma Felípe.</span>
</div><div class="Paragraph"><span class="Verse_Number" lang="x-acc">46</span><span lang="x-acc">I ma Natanael xu bij che:</span>
</div><div class="Paragraph"><span lang="x-acc">—¿ʼO nawi jun nim laj winak cwalij che i tinimit Nazaret? —xu bij.</span>
</div><div class="Paragraph"><span lang="x-acc">I ma Felípe xu bij che:</span>
</div><div class="Paragraph"><span lang="x-acc">—Chat petok, chol awila —coʼon che; y xa ʼec.</span>
</div><div class="Paragraph"><span class="Verse_Number" lang="x-acc">47</span><span lang="x-acc">I Jesus, are xril u wach i ma Natanael chi ca tijin u tejebic ruʼ, xu bij:</span>
</div><div class="Paragraph"><span lang="x-acc">—I achi-ri lic ʼutz laj aj Israel; ire n-ca tʼoron taj, mi xa ta jubiʼ —coʼono.</span>
</div><div class="Paragraph"><span class="Verse_Number" lang="x-acc">48</span><span lang="x-acc">I ma Natanael xu tzʼonoj che:</span>
</div><div class="Line1"><span lang="x-acc">—¿Wach retamaxic in wach xa ʼano?</span>
</div><div class="Paragraph"><span lang="x-acc">I Jesus xu bij che:</span>
</div><div class="Paragraph"><span lang="x-acc">—Yin xwil a wach are at ʼo chuxeʼ i cheʼ higuéra; xwil a wach are maja cat u siqʼuij i a-Felípe.</span>
</div><div class="Paragraph"><span class="Verse_Number" lang="x-acc">49</span><span lang="x-acc">I ma Natanael xu bij che:</span>
</div><div class="Paragraph"><span lang="x-acc">—At Tijonel, katzij at Racʼal i Dios; yet at ka ʼAtol Tzij chi koyʼem yoj oj aj Israel —xu bij che.</span>
</div><div class="Paragraph"><span class="Verse_Number" lang="x-acc">50</span><span lang="x-acc">Teʼuri i Jesus xu bij che:</span>
</div><div class="Paragraph"><span lang="x-acc">—¿Quin a cojo xa rumal xin bij chawe chi xat wil chuxeʼ i cheʼ-le? Mas nim i milágro cawil na chuwach ile, cʼutbal-re in pachin yin.</span>
</div><div class="Paragraph"><span class="Verse_Number" lang="x-acc">51</span><span lang="x-acc">Teʼuri xu bij:</span>
</div><div class="Paragraph"><span lang="x-acc">—Katzij quin bij chiwe, yix quiwil ni caj jakalic, tak i ángel re i Dios ʼo que ʼel bic, y que kaj li pinwi yin, chi in Achi aj Chicaj —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">Wach i milágro xu ʼan i Jesus pa cʼulanquil</span>
</div><div class="Paragraph"><span class="Chapter_Number" lang="x-acc">2</span><span class="Verse_Number" lang="x-acc">1</span><span lang="x-acc">Churox ʼij, ʼo jun cʼulanquil pa tinimit Cana, u cwenta i jyub Galiléa. I u chuch i Jesus ʼo chila che i cʼulanquil. </span><span class="Verse_Number" lang="x-acc">2</span><span lang="x-acc">I Jesus, tak u tijoxelab, xak je siqʼuim rumal i rajaw i cʼulanquil y xe uponic. </span><span class="Verse_Number" lang="x-acc">3</span><span lang="x-acc">Are xqʼuis i víno, i u chuch i Jesus xu bij che:</span>
</div><div class="Paragraph"><span lang="x-acc">—Ya xqʼuis i víno —coʼono.</span>
</div><div class="Paragraph"><span class="Verse_Number" lang="x-acc">4</span><span lang="x-acc">Are ʼuri i Jesus xu bij che:</span>
</div><div class="Paragraph"><span lang="x-acc">—¿Wuchac ca bij ile chwe yin? Cʼa maja cu rik i ʼij quin ʼalijinsaj wach in patan —xu bij che.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Xui-ri, i u chuch xu bij chique i que silab chila:</span>
</div><div class="Paragraph"><span lang="x-acc">—Chi ʼana wach i cu bij ire chiwe —coʼono.</span>
</div><div class="Paragraph"><span class="Verse_Number" lang="x-acc">6</span><span lang="x-acc">ʼO wakib nimak tak cucub chila, yabal ya; ile ʼantal che abaj. I ya-le, cajwax chique i winak chʼajbal re qui ʼab, chʼajbal re qui lak pacha ʼax quiqui ʼan wi i aj Israel winak chuwach i Dios. Jujun cucub-le cu chʼij colo veinticínco galon ya. </span><span class="Verse_Number" lang="x-acc">7</span><span lang="x-acc">I Jesus xu bij chique i takon chi que silab chila:</span>
</div><div class="Paragraph"><span lang="x-acc">—Chi nojsaj che i ya niʼpa i cucub-i —coʼono.</span>
</div><div class="Paragraph"><span lang="x-acc">Ique xqui nojsaj i cucub, lic cʼa chu chiʼ. </span><span class="Verse_Number" lang="x-acc">8</span><span lang="x-acc">Teʼuri xu bij i Jesus chique:</span>
</div><div class="Paragraph"><span lang="x-acc">—Woʼor chiwesaj bi jubiʼ, y chi ya che i rajaw i nimaʼij —xu bij. Ique xqui cʼam bic.</span>
</div><div class="Paragraph"><span class="Verse_Number" lang="x-acc">9</span><span lang="x-acc">I rajaw i nimaʼij-le xu tij jubiʼ che i ya chi yijinak chic che i víno. Ire n-retaʼam taj pa xqui cʼam wi; xui i que silab chila quetaʼam, man ique quesam li pa cucub. Are ʼuri i ca ucʼaw u tzam i nimaʼij xu siqʼuij i achi chi ca cʼuliʼic. </span><span class="Verse_Number" lang="x-acc">10</span><span lang="x-acc">Are xupon ruʼ, xu bij che:</span>
</div><div class="Paragraph"><span lang="x-acc">—Conojel i winak, nabe quiqui ya chi tuʼic i jel laj víno. Are ʼut, we qʼui chic qui tuʼum i winak, teʼuri quiqui ya chi tuʼic i víno chi n-kas ta jel. Péro yet, n-are ti xa ʼano; cʼa pa qʼuisbal-re xawesaj li víno chi mas jel —coʼono.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Iri chi xu ʼan i Jesus pa tinimit Cana re i Galiléa, are i nabe milágro chi xu ʼano, cʼutbal-re i nim laj u choʼab; chila xu ʼalijinsaj i nim laj u ʼij u chomal. Teʼuri i u tijoxelab mas xqui jicba qui cʼux che.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Are xutzin ile, xa ʼe pa tinimit Capernaum, junam ruʼ u chuch, i niʼpa i u chaʼ, xak i u tijoxelab. Chila xcanaj wi queb oxib ʼij.</span>
</div></div><div class="scrSection"><div class="Section_Head"><span lang="x-acc">Wach quelsaxic i aj cʼay xu ʼan i Jesus pa rachoch i Dios</span>
</div><div class="Paragraph"><span class="Verse_Number" lang="x-acc">13</span><span lang="x-acc">Xoʼon panok, ya ca nakajab i nimaʼij que i aj Israel winak, páscua u bi</span><span class="scrFootnoteMarker"><a href="#Fad7a8368-956c-4da6-b142-01bc20e030d5"></a></span><span class="Note_General_Paragraph" id="FAD7A8368-956C-4DA6-B142-01BC20E030D5" title="e"><span lang="x-acc">I nimaʼij-le, are cʼunsabal chi qui cʼux i aj Israel winak wach i quelic lok piquiʼab i aj Egípto winak ujer.</span>
</span><span lang="x-acc">. Rumal i nimaʼij-le, i Jesus xa ʼe pa tinimit Jerusalen. </span><span class="Verse_Number" lang="x-acc">14</span><span lang="x-acc">Chila pa rachoch i Dios, i Jesus xe u rik achiab chuwaja que tijin chu cʼayixic boyex, xak i chij, tak i palomax. Xak xe ril qui wach achiab chi tak mexa, quiqui cʼayij mer re i rachoch i Dios. </span><span class="Verse_Number" lang="x-acc">15</span><span lang="x-acc">I Jesus, are xrilo wach i quiqui ʼano, xu yijba jun asial, oktabal bi que conojel, niʼpa i chij, niʼpa i boyex xe roktaj bic. Y xupon cuʼ i achiab chi quiqui jalwachij mer, xu pisquilij bi qui mexa chique y xquicher bi qui mer. </span><span class="Verse_Number" lang="x-acc">16</span><span lang="x-acc">Xak xe u yaj i aj cʼay palomax, xu bij chique:</span>
</div><div class="Paragraph"><span lang="x-acc">—¡Chiwesaj bi iri chi! Man i ja-ri, rachoch in Kajaw, ¡mi ʼan qʼuebal che! —xu bij chique.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Are ʼuri, xcʼun piqui cʼux i u tijoxelab wach i tzʼibtal chupam u wuj i Dios: “Rumal i cʼaxnabal in cʼux che awachoch, ca sachsax in wach.” Queje ile tzʼibtal canok</span><span class="scrFootnoteMarker"><a href="#Fed68903e-5716-48ad-bcd1-908e9b738df5"></a></span><span class="Note_General_Paragraph" id="FED68903E-5716-48AD-BCD1-908E9B738DF5" title="f"><span lang="x-acc">Sálmos 69:9</span>
</span><span lang="x-acc">.</span>
</div><div class="Paragraph"><span class="Verse_Number" lang="x-acc">18</span><span lang="x-acc">ʼO jujun nimak tak aj Israel winak chila; xqui tzʼonoj che:</span>
</div><div class="Paragraph"><span lang="x-acc">—¿Wach i milágro ca ʼano, cʼutbal-re chake we ʼo paʼab que awoktaj bi i aj cʼay? —xe cha che i Jesus.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—We tene qui wulijsaj i rachoch i Dios-i, che oxib ʼij quin yac tan chic cʼacʼ —xu bij chique.</span>
</div><div class="Paragraph"><span class="Verse_Number" lang="x-acc">20</span><span lang="x-acc">I aj Israel winak xqui bij:</span>
</div><div class="Paragraph"><span lang="x-acc">—Cuarentiséis junab xe chacun chu ʼonquil i rachoch i Dios-i; ¿cat tiqui nawi yet chu yaquic che oxib ʼij?</span>
</div><div class="Paragraph"><span class="Verse_Number" lang="x-acc">21</span><span lang="x-acc">(Queje ile xqui bij che, man n-xqui ta tu be u tzij i Jesus.) Are i rachoch i Dios chi xu bij i Jesus, are i mísmo u chʼacul ire. </span><span class="Verse_Number" lang="x-acc">22</span><span lang="x-acc">Y xoʼon panok, are xcamsax i Jesus, ire xwalij chiquixol i camnak churox ʼij. Teʼuri i u tijoxelab xcʼun chi qui cʼux wach u bim chila pa rachoch i Dios. Teʼuri xqui jicba qui cʼux che i tzij tzʼibtalic, tak che i tzij chi bital rumal i Jesus.</span>
</div></div><div class="scrSection"><div class="Section_Head"><span lang="x-acc">I Jesucrísto retaʼam qui cʼux i winak</span>
</div><div class="Paragraph"><span class="Verse_Number" lang="x-acc">23</span><span lang="x-acc">I Jesus, are ʼo pa Jerusalen rumal i nimaʼij páscua, je qʼui i winak xqui cuba qui cʼux che ire are xquil i nimak tak milágro xu ʼano. </span><span class="Verse_Number" lang="x-acc">24</span><span lang="x-acc">Xui-ri, ire n-xcubi tu cʼux chique, man retaʼam wach i qui nojbal conojel i winak. </span><span class="Verse_Number" lang="x-acc">25</span><span lang="x-acc">Lic retaʼam wach i ʼo pa canima i winak, rumal-i n-tu chac we ʼo jun cu bij che wach i qui cʼux i winak.</span>
</div></div><div class="scrSection"><div class="Section_Head"><span lang="x-acc">I winak, ʼo u chac que alax u camul</span>
</div><div class="Paragraph"><span class="Chapter_Number" lang="x-acc">3</span><span class="Verse_Number" lang="x-acc">1</span><span lang="x-acc">ʼO jun achi, ma Nicodémo u bi, nim u patan chiquixol i aj Israel winak. Ire cachiʼil i aj Fariséo. </span><span class="Verse_Number" lang="x-acc">2</span><span lang="x-acc">I ma Nicodémo-le, xa ʼe lapan ruʼ i Jesus chaʼab, y xu bij che:</span>
</div><div class="Paragraph"><span lang="x-acc">—Nim laj Tijonel, ketaʼam chi Dios at u takom lok, col a cʼutu chake. Ketaʼam ile man niʼpa i ca ʼano, mi jun ca tiqui chu ʼonquil we n-ti u choʼab i Dios ruʼ —xu bij.</span>
</div><div class="Paragraph"><span class="Verse_Number" lang="x-acc">3</span><span lang="x-acc">Are ʼuri i Jesus xu bij che:</span>
</div><div class="Paragraph"><span lang="x-acc">—Sak laj tzij quin bij chawe: are i n-calax ta chic julaj chic, n-coc ta ʼuri che u ʼatbal tzij i Dios.</span>
</div><div class="Paragraph"><span class="Verse_Number" lang="x-acc">4</span><span lang="x-acc">I ma Nicodémo xu bij che:</span>
</div><div class="Paragraph"><span lang="x-acc">—¿Wach u ʼonquil ʼuri chi jun achi, nim chic, calax tan chic u camul? ¿Xataba ca tiqui tan chic che i oquic pu chʼacul u chuch, y calax tan chic? —xcha.</span>
</div><div class="Paragraph"><span class="Verse_Number" lang="x-acc">5</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Katzij quin bij chawe: mi jun coc che u ʼatbal tzij i Dios we n-alaxnak ta jun u cʼaslemal ruʼ ya</span><span class="scrFootnoteMarker"><a href="#Fb07c7836-b0a9-4650-b9ea-d4cfee8cf08c"></a></span><span class="Note_General_Paragraph" id="FB07C7836-B0A9-4650-B9EA-D4CFEE8CF08C" title="g"><span lang="x-acc">Chique i aj Griégo, i tzij chi xu bij i Jesus “calax ruʼ ya”, xak jun usucʼ queʼelok chi alaxnak che u chuch u kajaw.</span>
</span><span lang="x-acc">, xak rumal i u Tewal i Dios. </span><span class="Verse_Number" lang="x-acc">6</span><span lang="x-acc">Jun, we xui alaxnak che u chuch u kajaw, toʼ winak ʼuri alaxnak; jun ʼut, we alaxnak u cʼaslemal rumal u Tewal i Dios, ʼo u cʼaslemal ʼuri ruʼ i Dios. </span><span class="Verse_Number" lang="x-acc">7</span><span lang="x-acc">Mat oc ʼil che iri chi xin bij chawe: ʼo u chac ʼis que alax tan chic julaj chic. </span><span class="Verse_Number" lang="x-acc">8</span><span lang="x-acc">I tew xa ipa quicʼaw wi; yet ca ta are quicʼawic, péro n-awetaʼam taj pa ca pe wi, xak n-awetaʼam taj pa ca ʼe wi. Xak queje coʼon ile chique niʼpa i que alax tan chic rumal i u Tewal i Dios (ʼalaj chi cʼacʼ chic qui cʼaslemal, péro n-awetaʼam taj wach mer u ʼonquil) —xu bij i Jesus che.</span>
</div><div class="Paragraph"><span class="Verse_Number" lang="x-acc">9</span><span lang="x-acc">I ma Nicodémo xu bij chic:</span>
</div><div class="Paragraph"><span lang="x-acc">—N-quin ta tu be wach u ʼonquil ile.</span>
</div><div class="Paragraph"><span class="Verse_Number" lang="x-acc">10</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Yet, chi at nim laj tijonel que i aj Israel winak, ¿n-ca ta tu be i quin bij chawe-ri? </span><span class="Verse_Number" lang="x-acc">11</span><span lang="x-acc">Sak laj tzij quin bij chawe: yoj caka bij niʼpa i ketaʼam; caka bij wach i kilom, y yix n-qui coj taj wach i caka bij. </span><span class="Verse_Number" lang="x-acc">12</span><span lang="x-acc">We n-qui coj taj wach i quin bij chiwe re i cʼaslemal waral chuwach i jyub taʼaj, ¿wach u cojic ʼuri qui ʼano we quin lap chiwe wach usucʼ i cʼaslemal re aj chicaj?</span>
</div><div class="Paragraph"><span class="Verse_Number" lang="x-acc">13</span><span lang="x-acc">Mi jun aj waral chuwach ulew ʼelnak bi chicaj; xui i jun chi kajnak lok rilom i chila chicaj. Ire-le are i Achi aj Chicaj</span><span class="scrFootnoteMarker"><a href="#F98c4341c-a3e3-4c4f-ac94-da9b05ccca22"></a></span><span class="Note_General_Paragraph" id="F98C4341C-A3E3-4C4F-AC94-DA9B05CCCA22" title="h"><span lang="x-acc">Are i Jesus mísmo.</span>
</span><span lang="x-acc">. </span><span class="Verse_Number" lang="x-acc">14</span><span lang="x-acc">I mam Moises ujer, are je ʼo che i jyub tzʼinilic, xu ʼan jun u qʼuexwach cumatz</span><span class="scrFootnoteMarker"><a href="#F36103dea-0c74-4bf0-83fd-11c663cca378"></a></span><span class="Note_General_Paragraph" id="F36103DEA-0C74-4BF0-83FD-11C663CCA378" title="i"><span lang="x-acc">I mam Moises ujer are je rucʼam i aj Israel winak che i jyub tzʼinilic, ʼo juban cumatz xe oc chi qui chʼopixic i winak; niʼpa i xe chʼopixic ʼis xe camic. Rumal-i, i Dios xu bij che i mam Moises chi cu ʼan jun u qʼuexwach cumatz, cu ya tzam cheʼ, y cu yac ʼan chicaj chiquiwach i winak. Teʼuri niʼpa i xe chʼopixic, we xqui takej u qʼuexwach i cumatz-le, n-que cam taj. (Num. 21:4-9)</span>
</span><span lang="x-acc"> xu yac ʼan chicaj chiquiwach i winak. Xak queje ile ʼo ni u chac chi i Achi aj Chicaj ca yactaj ni chicaj chiquiwach i winak. </span><span class="Verse_Number" lang="x-acc">15</span><span lang="x-acc">ʼO ni u chac, man queje ile, pachin jun cu cuba u cʼux che, n-ca sachsax tu wach, are, ca yaʼ u cʼaslemal chi n-ca qʼuis ta chic.</span>
</div></div><div class="scrSection"><div class="Section_Head"><span lang="x-acc">Nim i cʼaxnabal u cʼux i Dios chake</span>
</div><div class="Paragraph"><span class="Verse_Number" lang="x-acc">16</span><span lang="x-acc">I Dios lic cʼax xe u na i winak chuwach i jyub taʼaj, rumal-i xu tak li u Cʼojol, chi xa jun ruʼ; queje ile xu ʼano man pachin jun cu cuba u cʼux che, n-ca sachsax tu wach, cu rik u cʼaslemal chi n-ca qʼuis ta chic. </span><span class="Verse_Number" lang="x-acc">17</span><span lang="x-acc">I Dios xu tak li u Cʼojol chuwach i jyub taʼaj, ʼelsabal-que i winak chupam i qui mac. Are rumal-i xu tak li u Cʼojol, n-are ti yabal tojbal mac piquiwi.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Pachin jun cu cuba u cʼux che Ire, n-cril ti tojbal mac, péro pachin jun n-cu cuba tu cʼux che, ʼo chic i tojbal mac ca pe puwi. Ca pe puwi man nu cubam tu cʼux che u Cʼojol i Dios, chi xa jun ʼolic. </span><span class="Verse_Number" lang="x-acc">19</span><span lang="x-acc">I qui mac i winak are iri: are xcʼun i sak chuwach i jyub taʼaj, i winak n-xcaj ta xe qʼuiji pa sak, mas kus xquil i ʼekum chuwach i sak, man niʼpa i quiqui ʼano, xui i mac atzalal. </span><span class="Verse_Number" lang="x-acc">20</span><span lang="x-acc">Niʼpa i quiqui ʼan i n-ʼus taj, tzel quiquil i sak, xak n-cacaj ta que oc pa sak, man n-cacaj taj ca ʼiltajic chi n-ʼus ti quiqui ʼano. </span><span class="Verse_Number" lang="x-acc">21</span><span lang="x-acc">Niʼpa i quiqui ʼan i ʼutz sucʼulic chuwach i Dios, que tejeb che i sak; ca ʼalijin ʼuri chi niʼpa i que tijin chu ʼanic are i Dios que tow chu ʼonquil.</span>
</div></div><div class="scrSection"><div class="Section_Head"><span lang="x-acc">I ma Wan aj kajsanel ya xu bij u ʼij i Jesucrísto</span>
</div><div class="Paragraph"><span class="Verse_Number" lang="x-acc">22</span><span lang="x-acc">Xoʼon panok i Jesus xa ʼe cuʼ u tijoxelab pa tak jyub re i Judéa. Chila xe najtin jubiʼ, quiqui kajsabej ya piquiwi i winak. </span><span class="Verse_Number" lang="x-acc">23</span><span lang="x-acc">Xak queje i ma Wan ca tijin chu kajsaxic ya piquiwi i winak, chila che i jyub Enon, chu nakaj i jyub Salim. Chila xoʼon wi, man qʼui ʼo wi i ya pa jyub-le. I winak, chila que upon wi ruʼ, man ca kajsax ya piquiwi. </span><span class="Verse_Number" lang="x-acc">24</span><span lang="x-acc">Queje ile xqui ʼano are cʼa maja ca tzʼapix i ma Wan pa cárcel.</span>
</div><div class="Paragraph"><span class="Verse_Number" lang="x-acc">25</span><span lang="x-acc">I aj Israel winak, ʼo usucʼ chiquiwach quiqui ʼan i rawasil, chʼajbal quib chuwach i Dios. I u tijoxelab i ma Wan, xak juban aj Israel, xe oc chu chapic quib chi tzij puwi i costúmbre-le. </span><span class="Verse_Number" lang="x-acc">26</span><span lang="x-acc">Teʼuri xe ʼe ruʼ i ma Wan, y xqui bij che:</span>
</div><div class="Paragraph"><span lang="x-acc">—Tijonel, ¿ca cʼun cha cʼux i achi chi xupon awuʼ are at ʼo chʼaka ya Jordan? Are i jun chi xa lap chake wach u patan. Chatapeʼ, ire xak cu kajsaj ya piquiwi i winak, y conojel i winak lic que upon ruʼ —xqui bij che. (Ile are i Jesus chi xqui lapo.)</span>
</div><div class="Paragraph"><span class="Verse_Number" lang="x-acc">27</span><span lang="x-acc">I ma Wan xu bij chique:</span>
</div><div class="Paragraph"><span lang="x-acc">—Mi jun ca tiqui che i patan-le we n-yatal ta che rumal i Dios</span><span class="scrFootnoteMarker"><a href="#F5d14749f-63b6-45c9-970a-57f643043869"></a></span><span class="Note_General_Paragraph" id="F5D14749F-63B6-45C9-970A-57F643043869" title="j"><span lang="x-acc">I mer tzij xu bij are iri: Jun achi, n-ta ca yaʼ che we n-chicaj ta petnak wi.</span>
</span><span lang="x-acc"></span><span class="Verse_Number" lang="x-acc">28</span><span lang="x-acc">Lic i tom chic yix are xin bij chi n-yin ti in Crísto; yin xa in taktal li nabe chuwach ire. </span><span class="Verse_Number" lang="x-acc">29</span><span lang="x-acc">Xa in aj cojol u tzij chiquiwach i winak. In queje pacha i ramig i achi chi ca cʼuliʼic. Jun achi, we ca cʼuliʼic, re ire i ixok chi ca cʼuli ruʼ</span><span class="scrFootnoteMarker"><a href="#F62560958-a6f2-4e9b-9125-15e1717cf427"></a></span><span class="Note_General_Paragraph" id="F62560958-A6F2-4E9B-9125-15E1717CF427" title="k"><span lang="x-acc">I achi chi ca cʼuli ruʼ ixok, re ire ixok. Xak queje i winak, pachin quiqui coj u tzij i Jesus, queʼelok pacha que cʼuli ruʼ, xak je re ire.</span>
</span><span lang="x-acc">. I ramig chi aj cojol u tzij, ca taqʼui chucʼulel chu tayic; are cu ta u chʼawbal, ca quicot rumal. Queje ile quin ʼan yin woʼor, mas quin quicot rumal (man mas que upon i winak ruʼ i Jesus chuwach i wuʼ yin.) </span><span class="Verse_Number" lang="x-acc">30</span><span lang="x-acc">I Jesus, ʼo u chac chi ire mas cocsax u ʼij, xak ʼo u chac chi yin coqʼuil ca sach in ʼij —xu bij i ma Wan chique.</span>
</div></div><div class="scrSection"><div class="Section_Head"><span lang="x-acc">Wach coʼon i Jun chi cʼun-nak chicaj</span>
</div><div class="Paragraph"><span class="Verse_Number" lang="x-acc">31</span><span lang="x-acc">I Jun chi petnak chicaj, mas nim u ʼij chiquiwach conojel i winak. I jun chi toʼ winak aj chuwach jyub taʼaj, xa re u wach i jyub taʼaj, xak xui i ʼo chuwach i jyub taʼaj cu lapo. Are i petnak ruʼ i Dios, nim u ʼij chiquiwach conojel i winak. </span><span class="Verse_Number" lang="x-acc">32</span><span lang="x-acc">Ire cu bij niʼpa i rilom, niʼpa i u tom chila ruʼ i Dios, xui-ri, n-conojel taj quiqui coj u tzij. </span><span class="Verse_Number" lang="x-acc">33</span><span lang="x-acc">We jun cu coj u tzij ire, ʼalaj ʼuri chi cu coj u tzij i Dios. </span><span class="Verse_Number" lang="x-acc">34</span><span lang="x-acc">Are i u takom li Dios, cu bij u tzij i Dios, man ʼo i u Tewal i Dios ruʼ. I Dios, are cu ya u Tewal che, n-cu paj taj; lic nim cu yaʼo. </span><span class="Verse_Number" lang="x-acc">35</span><span lang="x-acc">I Ta chicaj lic cʼax cu na u Cʼojol, xak u yom puʼab ronojel niʼpa i ʼolic. </span><span class="Verse_Number" lang="x-acc">36</span><span lang="x-acc">Pachin i cu cuba u cʼux che u Cʼojol i Dios, ʼo ʼuri u cʼaslemal chi n-ca qʼuis ta chic; pachin i n-cu cuba tu cʼux che u Cʼojol i Dios, n-ta ʼuri u cʼaslemal-le; lic cu rik ni tojbal re u mac rumal i Dios. (Queje ile xu bij i ma Wan chique u tijoxelab.)</span>
</div></div><div class="scrSection"><div class="Section_Head"><span lang="x-acc">I Jesucrísto xu tijoj jun ixok aj Samária</span>
</div><div class="Paragraph"><span class="Chapter_Number" lang="x-acc">4</span><span class="Verse_Number" lang="x-acc">1-3</span><span lang="x-acc">I aj Fariséo winak, xqui ta rason chi je qʼui i winak que terej chirij i Jesus, je qʼui quiqui tzʼonoj u kajsaxic ya piquiwi, mas xe qʼuiar i winak ruʼ i Jesus chuwach quiqui ʼan ruʼ i ma Wan, aj kajsanel ya. Katzij n-are ti Jesus ca kajsaw ya piquiwi i winak, xa are i u tijoxelab. I Jesus, are xretamaj chi xpe coywal i aj Fariséo winak, ire xel pa Judéa, xtzalij chic pa Galiléa.</span>
</div><div class="Paragraph"><span class="Verse_Number" lang="x-acc">4</span><span lang="x-acc">Pu tzalijbal, xicʼaw na pa jyub Samária. </span><span class="Verse_Number" lang="x-acc">5</span><span lang="x-acc">Chila pa Samária, xupon che jun tinimit, Sicar u bi. I tinimit-le, ʼo chu nakaj i rulew i mam Jacob ujer; i ulew-le xu ya can che i u cʼojol, chi ma Jose. </span><span class="Verse_Number" lang="x-acc">6</span><span lang="x-acc">Chila ʼo wi i cʼotom re can i mam Jacob; (i Jesus, cuʼ u tijoxelab, xe upon chila). I Jesus, cosnak chic che i be, rumal-i, xcubi chu chiʼ i cʼotom. Are oʼonom ʼor-le, colo tiqʼuil ʼij. </span><span class="Verse_Number" lang="x-acc">7</span><span lang="x-acc">Cul i Jesus chila, xupon jun ixok aj Samária chu cʼamic u yaʼ pa cʼotom. I Jesus xu bij che:</span>
</div><div class="Paragraph"><span lang="x-acc">—Cha ya jubiʼ in yaʼ —coʼon che.</span>
</div><div class="Paragraph"><span class="Verse_Number" lang="x-acc">8</span><span lang="x-acc">I u tijoxelab i Jesus je ʼenak tan pa tinimit, chu loʼic wach quiqui tijo. </span><span class="Verse_Number" lang="x-acc">9</span><span lang="x-acc">I ixok aj Samária xu laʼ u wach che i Jesus:</span>
</div><div class="Paragraph"><span lang="x-acc">—Yet at aj Israel winak, ¿wuchac ca tzʼonoj a yaʼ chwe yin chi in aj Samária winak?</span>
</div><div class="Paragraph"><span lang="x-acc">Queje ile xu bij che man i aj Israel winak n-cacaj ta quib cuʼ aj Samária. </span><span class="Verse_Number" lang="x-acc">10</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—N-awetaʼam taj wach cu sujuj i Dios chawe, xak n-awetaʼam taj in pachin yin chi quin tzʼonoj jubiʼ in yaʼ chawe. We tene awetaʼam ile, yet tene-ri ca tzʼonoj a yaʼ chwe yin, y yin quin ya ne ʼuri i cʼaslic ya chawe —xu bij che i ixok.</span>
</div><div class="Paragraph"><span class="Verse_Number" lang="x-acc">11</span><span lang="x-acc">I ixok xu bij che:</span>
</div><div class="Paragraph"><span lang="x-acc">—Nim laj winak, i cʼotom naj u pam, y cʼa naj ʼo kaj i ya; yet n-ta ne cawesbej li re. ¿Pa ca cʼam wi i cʼaslic ya chi ca ya chwe? </span><span class="Verse_Number" lang="x-acc">12</span><span lang="x-acc">I nim laj ka mam, mam Jacob, u yom can i cʼotom-i chake. Che i cʼotom-i xresaj wi u yaʼ ire, tak que i racʼal, tak que u chicop. ¿Xataba mas nim a ʼij yet chuwach i ka mam, mam Jacob? —xu bij i ixok che.</span>
</div><div class="Paragraph"><span class="Verse_Number" lang="x-acc">13</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Pachin i quiqui tij i ya chi quel pa cʼotom-i, xa ca pe chic i cʼatic chique. </span><span class="Verse_Number" lang="x-acc">14</span><span lang="x-acc">We jun cu tuʼ i ya chi quin ya yin che, n-ca pe ta chic i cʼatic che. Man i ya chi quin ya yin che, coʼon pu cʼux pacha jun ralaxbal ya chi lic ca silabic, cu yabej re i cʼaslemal chi n-ca qʼuis ta chic —xu bij i Jesus che.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Teʼuri i ixok xu bij che:</span>
</div><div class="Paragraph"><span lang="x-acc">—Nim laj winak, cha ya i ya-le chwe chi ca sujuj, man n-ca pe ta chic i cʼatic chwe, xak quin mayij cʼunic ʼij ʼij waral chu cʼamic in yaʼ —coʼono.</span>
</div><div class="Paragraph"><span class="Verse_Number" lang="x-acc">16</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Jat, ja siqʼuij awachijil, teʼuri chix petok —xu bij che.</span>
</div><div class="Paragraph"><span class="Verse_Number" lang="x-acc">17</span><span lang="x-acc">I ixok xu bij che:</span>
</div><div class="Paragraph"><span lang="x-acc">—Yin n-ta wachijil.</span>
</div><div class="Paragraph"><span lang="x-acc">Are ʼuri i Jesus xu bij che:</span>
</div><div class="Paragraph"><span lang="x-acc">—Katzij i ca bij “N-ta wachijil,” cat cha. </span><span class="Verse_Number" lang="x-acc">18</span><span lang="x-acc">Man joʼob awachijil je icʼawnak, y are i ʼo awuʼ woʼor, n-awachijil taj. Rumal-i a bim i sak laj tzij —coʼon i Jesus che.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I ixok, are xu ta ile, xu bij:</span>
</div><div class="Paragraph"><span lang="x-acc">—Nim laj winak, woʼor quin ta u be chi yet at ajbil u tzij i Dios. </span><span class="Verse_Number" lang="x-acc">20</span><span lang="x-acc">I katit ka mam yoj chi oj aj Samária, chi xqui coj wi u ʼij i Dios puwi i jyub-le; péro yix chi ix aj Israel qui bij chi xui pa Jerusalen coc wi u ʼij i Dios —xu bij i ixok che. </span><span class="Verse_Number" lang="x-acc">21</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Chatape, ixok, cha cojo i quin bij chawe-ri: cu rik ni ʼij n-tu chac quix ʼe chic puwi i jyub-i, xak n-tu chac quix ʼe cʼa pa Jerusalen chu cojic u ʼij i Ta chicaj. </span><span class="Verse_Number" lang="x-acc">22</span><span lang="x-acc">Yix chi ix aj Samária, qui coj u ʼij jun Dios chi n-iwetaʼam tu wach. Péro yoj chi oj aj Israel ketaʼam u wach i Dios chi caka coj u ʼij, man i tobal que i winak chi Dios u yijbam, cuʼ i aj Israel winak ca pe wi. </span><span class="Verse_Number" lang="x-acc">23</span><span lang="x-acc">Péro cu rik i ʼij, y are chic i ʼij iri, chi conojel niʼpa i lic katzij quiqui coj u ʼij i Ta chicaj, ruʼ qui cʼux quiqui ʼano, lic sakil quiqui ʼano. I Ta chicaj, queje ile craj chique niʼpa i quiqui coj u ʼij ire. </span><span class="Verse_Number" lang="x-acc">24</span><span lang="x-acc">I Dios, lic tewal, n-cakil tu wach. Xak queje u cojic u ʼij: niʼpa i quiqui coj u ʼij, ʼo u chac quiqui ʼano lic pa qui cʼux; lic sakil quiqui ʼan na —xu bij i Jesus che ixok.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Teʼuri xu bij i ixok che:</span>
</div><div class="Paragraph"><span lang="x-acc">—Wetaʼam chi ca cʼun i Tolke chatal rumal i Dios, “Crísto” ca bix che. Are ca cʼunic, ire ʼis ronojel cu sakij chake —xu bij ixok che.</span>
</div><div class="Paragraph"><span class="Verse_Number" lang="x-acc">26</span><span lang="x-acc">—Yin ile chi ca bij, chi quin lapan awuʼ —xu bij i Jesus che.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Teʼuri xe upon u tijoxelab. Are xquilo chi Jesus ca lapan ruʼ jun ixok</span><span class="scrFootnoteMarker"><a href="#Fd41a6616-95bd-43aa-9b17-c9f917b1e8f0"></a></span><span class="Note_General_Paragraph" id="FD41A6616-95BD-43AA-9B17-C9F917B1E8F0" title="l"><span lang="x-acc">I ʼatbal tzij que i aj Israel winak n-cu ya ta che jun achi ca lapan ruʼ jun ixok pa be, mi ne ruʼ i rixokil, we i achi-le aj tijonel que i aj Israel.</span>
</span><span lang="x-acc">, lic xqui bisoj. Mi jun chique xu tzʼonoj che wach craj i ixok; xak n-xqui tzʼonoj ta che wach tak quiqui lap ruʼ. </span><span class="Verse_Number" lang="x-acc">28</span><span lang="x-acc">Teʼuri i ixok xu canaj can u cucub, y xa ʼe pa tinimit. Xu bij chique i winak:</span>
</div><div class="Paragraph"><span class="Verse_Number" lang="x-acc">29</span><span lang="x-acc">—Chix petok, chol iwila jun achi chi xu bij chwe ronojel wach in ʼanom. ¿Mok are i Crísto ile? —coʼon chique.</span>
</div><div class="Paragraph"><span class="Verse_Number" lang="x-acc">30</span><span lang="x-acc">Teʼuri i winak xe ʼel pa tinimit, y xe ʼe pa ʼo wi i Jesus. </span><span class="Verse_Number" lang="x-acc">31</span><span lang="x-acc">Are cʼa maja que upon i winak, i u tijoxelab i Jesus lic xqui sujuj u wa. Xqui bij che:</span>
</div><div class="Paragraph"><span lang="x-acc">—Tijonel, cha tija jun a wa —xe cha che.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Ire xu bij chique:</span>
</div><div class="Paragraph"><span lang="x-acc">—Yin, ʼo i quin tijo chi yix n-qui maj ti usucʼ —xu bij.</span>
</div><div class="Paragraph"><span class="Verse_Number" lang="x-acc">33</span><span lang="x-acc">I u tijoxelab xe oc chu bixquil chiquiwach:</span>
</div><div class="Paragraph"><span lang="x-acc">—¿ʼO nawi jun xcʼamaw li u wa? —xe cha.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Are in wa yin, are iri; chi quin ʼan na pacha i craj i Ta chi in takawnak lok, xak quin qʼuis ni u chac chi u yom pin ʼab. </span><span class="Verse_Number" lang="x-acc">35</span><span lang="x-acc">Yix qui bij: “Cʼa pa cajib icʼ, teʼuri ca ʼan i chac re i jachʼanic” quix cha. Xui-ri yin quin bij chiwe: are chic ʼij iri chi ca ʼan i jachʼ. Chiwilapeʼ, i abix ya ʼutz chic ca jachʼic</span><span class="scrFootnoteMarker"><a href="#F918ab0d0-ad8c-4d84-aa1c-60104ae51ab1"></a></span><span class="Note_General_Paragraph" id="F918AB0D0-AD8C-4D84-AA1C-60104AE51AB1" title="m"><span lang="x-acc">I jachʼ xu bij ire, je are i u qʼuial winak chi xe upon ruʼ, chi cacaj u tayic u tzij i Dios.</span>
</span><span lang="x-acc">. </span><span class="Verse_Number" lang="x-acc">36</span><span lang="x-acc">Pachin jun ca chacun che i jachʼanic-le, ca yaʼ ni rajil. Niʼpa i xe moltajic, que yaʼ pa cʼaslemal chi n-ca qʼuis ta chic. Teʼuri i chacun-nak che i jachʼ-le, que quicot na junam ruʼ i ticawnak. </span><span class="Verse_Number" lang="x-acc">37</span><span lang="x-acc">Man pacha i cu bij jun tzij: “Jun ca ticanic, y jun chic ca jachʼanic.” Sak laj tzij ile. </span><span class="Verse_Number" lang="x-acc">38</span><span lang="x-acc">Yix ix in takom chu molic u wach i ticon chi ni ticom taj. Junwi je ticawnak i ticon-le, y yix xui qui mol u wach i qui chac —xu bij i Jesus chique u tijoxelab.</span>
</div><div class="Paragraph"><span class="Verse_Number" lang="x-acc">39</span><span lang="x-acc">Je qʼui i aj Samária winak xqui cuba qui cʼux che i Jesus rumal i tzij chi xu bij ixok chique: “Ire xu bij chwe ronojel niʼpa in ʼanom,” xu bij chique. </span><span class="Verse_Number" lang="x-acc">40</span><span lang="x-acc">Bay, are xe upon i aj Samária ruʼ i Jesus, xqui bij che chi ca canaj na cuʼ pa tinimit. Rumal-i, i Jesus xcanaj cuʼ queb ʼij. </span><span class="Verse_Number" lang="x-acc">41</span><span lang="x-acc">Je qʼui chic xqui cuba qui cʼux che, are xqui ta u tzij i Jesus. </span><span class="Verse_Number" lang="x-acc">42</span><span lang="x-acc">I winak-i xqui bij che i ixok:</span>
</div><div class="Paragraph"><span lang="x-acc">—Woʼor lic caka cojo; n-xui ta rumal wach i xa lap yet chake caka cojo, xak yoj mísmo xka ta u tzij ire. Rumal-i, ketaʼam chi lic katzij, ire are i Crísto, are i Tolque i winak chuwach i jyub taʼaj —xqui bij i aj Samária winak.</span>
</div></div><div class="scrSection"><div class="Section_Head"><span lang="x-acc">I Jesus xrutzirsaj i racʼal jun achi, nim u patan</span>
</div><div class="Paragraph"><span class="Verse_Number" lang="x-acc">43</span><span lang="x-acc">Churox ʼij xel i Jesus pa Samária; xu maj chubi u be, xa ʼe pa jyub Galiléa. </span><span class="Verse_Number" lang="x-acc">44</span><span lang="x-acc">Man ire mísmo u bim chi jun ajbil u tzij i Dios, n-cocsax tu ʼij pa tinimit pa xqʼuiy wi. </span><span class="Verse_Number" lang="x-acc">45</span><span lang="x-acc">Are xupon pa Galiléa, i winak chila lic xqui cʼulaj cuʼ, man ique quilom i milágro u ʼanom pa Jerusalen. Ique je upon-nak chila pa Jerusalen chi rilic i nimaʼij páscua; chupam i ʼij-le, xquilo ronojel wach u ʼanom i Jesus chila.</span>
</div><div class="Paragraph"><span class="Verse_Number" lang="x-acc">46</span><span lang="x-acc">Entónces i Jesus xupon chic che i tinimit Cana, u cwenta i jyub Galiléa; are i tinimit-le pa xu yijba wi i víno che i toʼ ya. ʼO jun achi aj Capernaum, nim u patan chirij i ʼatol tzij; y ʼo jun racʼal iwab. </span><span class="Verse_Number" lang="x-acc">47</span><span lang="x-acc">Ire xu ta chi ya xtzalij li Jesus pa Judéa, ya ʼo chic pa Galiléa; rumal-i, xa ʼe ruʼ i Jesus. Xu tzʼonoj pawor che, chi ca ʼe ruʼ chi rachoch, crutzirsaj i racʼal chi ya ca camic. </span><span class="Verse_Number" lang="x-acc">48</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Yix n-quiwaj ta qui cuba i cʼux chwe we n-quiwil ta jun milágro, we n-quiwil ta nimak tak ʼanic chi quin ʼano —xu bij i Jesus.</span>
</div><div class="Paragraph"><span class="Verse_Number" lang="x-acc">49</span><span lang="x-acc">I achi xu bij:</span>
</div><div class="Paragraph"><span lang="x-acc">—Cuyu in mac, Nim laj Winak, cha bisoj chwe chi cat ʼe wuʼ, man ya ca cam i wacʼal.</span>
</div><div class="Paragraph"><span class="Verse_Number" lang="x-acc">50</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Jat che awachoch; i awacʼal ca cʼasi na —coʼono.</span>
</div><div class="Paragraph"><span lang="x-acc">I achi xu cojo wach xu bij i Jesus che, y xa ʼec. </span><span class="Verse_Number" lang="x-acc">51</span><span lang="x-acc">Are ca tijin chi be, xa ʼe cʼulax cumal i rajchaquib je aj pa rachoch, y xqui bij che:</span>
</div><div class="Paragraph"><span lang="x-acc">—I awacʼal ca cʼasi na —xe cha.</span>
</div><div class="Paragraph"><span class="Verse_Number" lang="x-acc">52</span><span lang="x-acc">I achi xu tzʼonoj chique:</span>
</div><div class="Paragraph"><span lang="x-acc">—¿Wach u ʼonom ʼor xu ticba utziric?</span>
</div><div class="Paragraph"><span lang="x-acc">Ique xqui bij che:</span>
</div><div class="Paragraph"><span lang="x-acc">—Iwir a la úna re u kajbal ʼij xchup i ʼaʼ chirij —xe cha che.</span>
</div><div class="Paragraph"><span class="Verse_Number" lang="x-acc">53</span><span lang="x-acc">I u kajaw i iwab, are xu ta i ʼor-le, xu nabej chi are ʼor ʼuri are xu bij i Jesus che: “Awacʼal ca cʼasi na.” Teʼuri i achi xu cuba u cʼux che i Jesus junam cuʼ conojel u miʼal ralcʼwal. </span><span class="Verse_Number" lang="x-acc">54</span><span lang="x-acc">Are ucab milágro iri, xu ʼan i Jesus, are xel pa Judéa y xa ʼe cʼa pa Galiléa.</span>
</div></div><div class="scrSection"><div class="Section_Head"><span lang="x-acc">I Jesus xu walijsaj jun clis</span>
</div><div class="Paragraph"><span class="Chapter_Number" lang="x-acc">5</span><span class="Verse_Number" lang="x-acc">1</span><span lang="x-acc">Xoʼon pan jubiʼ, ʼo tan chic jun nimaʼij que i aj Israel winak, rumal-i, i Jesus xa ʼe chic pa Jerusalen. </span><span class="Verse_Number" lang="x-acc">2</span><span lang="x-acc">Pa tinimit-le, ʼo jun u chibe, “Ocbal bic que i chij” ca bix che. Chu nakaj ile ʼo jun atinbal, “Betésda” u bi piqui chʼawbal i aj Israel winak; ile ʼo joʼob uwachja che. </span><span class="Verse_Number" lang="x-acc">3</span><span lang="x-acc">I chi tak ja-le, chila je cotzʼbam wi u qʼuial iwabib. ʼO i je mawach chique, ʼo i je sic, xak ʼo i lic n-que silab taj. Conojel coyʼem u silabic i ya, </span><span class="Verse_Number" lang="x-acc">4</span><span lang="x-acc">man xa coʼon tan ca cʼun jun ángel col u silabsaj i ya. Are ca silab i ya, i nabe iwab chi coc chupam, cutziric, xa bi chi cʼaxil ʼo che. </span><span class="Verse_Number" lang="x-acc">5</span><span lang="x-acc">Chiquixol i iwabib chila ʼo jun achi chi ʼo chic tréinta y ócho junab che u jekanic i yobil che. </span><span class="Verse_Number" lang="x-acc">6</span><span lang="x-acc">I Jesus xril u wach i achi-le chi cotzʼo-lic, xak xu nabej chi qʼuial chic junab ʼo i yobil che. Are ʼuri xu bij che:</span>
</div><div class="Paragraph"><span lang="x-acc">—¿Cawaj cat utziric?</span>
</div><div class="Paragraph"><span class="Verse_Number" lang="x-acc">7</span><span lang="x-acc">I iwab xu bij:</span>
</div><div class="Paragraph"><span lang="x-acc">—Nim laj winak, n-ta jun quin towic quin oc pa ya, are ca silabic. Are quin ʼan pen i oquic pa atinbal, jun chic cu min la rib nabe chinwach yin —coʼono.</span>
</div><div class="Paragraph"><span class="Verse_Number" lang="x-acc">8</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Chat walijok, cha molo bi a soc, y chat binok.</span>
</div><div class="Paragraph"><span class="Verse_Number" lang="x-acc">9</span><span lang="x-acc">I achi juntir xutziric, xu yac bi u soc, y xoc chi binic.</span>
</div><div class="Paragraph"><span lang="x-acc">Are i ʼij xa ʼan wi ile, are i uxlambal ʼij. </span><span class="Verse_Number" lang="x-acc">10</span><span lang="x-acc">Rumal-i, i nimak tak aj Israel xqui bij che i achi chi utzirnak:</span>
</div><div class="Paragraph"><span lang="x-acc">—Woʼor uxlambal ʼij, n-ca majaw ta chawe awekam a soc —xe cha che.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Ire xu bij chique:</span>
</div><div class="Paragraph"><span lang="x-acc">—Are i xin utzirsawic, are ire xu bij chwe: “Cha molo a soc y chat binok,” xu bij chwe.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Ique xqui tzʼonoj che:</span>
</div><div class="Paragraph"><span lang="x-acc">—¿Pachin i achi-le chi xu bij chawe, cha molo i a soc y chat binok? —xe cha.</span>
</div><div class="Paragraph"><span class="Verse_Number" lang="x-acc">13</span><span lang="x-acc">I achi n-xretamaj tu wach pachin i xutzirsawic, man i Jesus weʼ xel chiquixol i u qʼuial winak chila. </span><span class="Verse_Number" lang="x-acc">14</span><span lang="x-acc">Xoʼon pan jubiʼ, i Jesus xu rik chic i achi pa rachoch i Dios y xu bij che:</span>
</div><div class="Paragraph"><span lang="x-acc">—Chatapeʼ, woʼor at utzirnak chic. Mat macun chic, man pent ca pe chic jun cʼax chawij, mas nim chuwach ile —xu bij che.</span>
</div><div class="Paragraph"><span class="Verse_Number" lang="x-acc">15</span><span lang="x-acc">I achi xtzalijic, y xu bij chique i nimak tak aj Israel chi are i Jesus are i xutzirsawic. </span><span class="Verse_Number" lang="x-acc">16</span><span lang="x-acc">Teʼuri i nimak tak aj Israel xqui jek u tzucuxic chʼoʼoj chirij i Jesus; cacaj quiqui camsaj, man que rutzirsaj i winak pa uxlambal ʼij. </span><span class="Verse_Number" lang="x-acc">17</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—In Kajaw ʼij ʼij ca chacunic (tupu uxlambal ʼij); rumal-i xak queje quin ʼan yin —xu bij.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Rumal i tzij-le chi xqui ta, i aj Israel winak xqui cowij u tzucuxic u mac i Jesus, camsabal-re. Xpe coywal che, n-xui ta rumal cu kajsaj u ʼij i uxlambal ʼij, xak rumal cu bij chi i u Kajaw are i Dios; queje ile xu junamsaj rib ruʼ i Dios, xqui bij ique.</span>
</div></div><div class="scrSection"><div class="Section_Head"><span lang="x-acc">I Dios, nim u yom puʼab u Cʼojol</span>
</div><div class="Paragraph"><span class="Verse_Number" lang="x-acc">19</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Katzij i quin bij chiwe, yin chi in Racʼal i Dios, n-ta junacos quin ʼano toʼ pin wach wi; quin ʼano pacha cwilo chi coʼon in Kajaw. Man ronojel wach coʼon in Kajaw, xak are quin ʼan yin, chi in u Cʼojol. </span><span class="Verse_Number" lang="x-acc">20</span><span lang="x-acc">Man in Kajaw cʼax quin u naʼo, rumal-i u cʼutum chwe ronojel wach coʼon ire. Ire xak cu cʼut na chwe juban chic nimak tak chac chuwach in ʼanom-le; y yix, are quiwil ile, quix oc na ʼil che. </span><span class="Verse_Number" lang="x-acc">21</span><span lang="x-acc">In Kajaw que u yac chic i je camnak y cu ya qui cʼaslemal, xak queje yin quin ya qui cʼaslemal pachin cwaj quin ya chique. </span><span class="Verse_Number" lang="x-acc">22</span><span lang="x-acc">N-xui ta la ile. In Kajaw u yom pinʼab quin ʼan ʼatbal tzij piquiwi i winak; n-are ti ire ca ʼataw tzij piquiwi ique. </span><span class="Verse_Number" lang="x-acc">23</span><span lang="x-acc">Queje ile u ʼanom man craj in Kajaw conojel i winak quiqui coj in ʼij pacha quiqui ʼan che ire, quiqui coj u ʼij. Pachin jun n-cu coj ti in ʼij yin, chi in u Cʼojol i Dios, xak n-cu coj ta ʼuri u ʼij in Kajaw chi in takawnak lok.</span>
</div><div class="Paragraph"><span class="Verse_Number" lang="x-acc">24</span><span lang="x-acc">Katzij i quin bij chiwe: we jun cu coj retalil che wach i quin bij, xak cu cuba u cʼux che i Jun chi xin u tak lok, ʼo ʼuri u cʼaslemal chi n-ca qʼuis ta chic. Ire n-coc ta pa tojbal mac, man ire n-ta chic puʼab i camic, ya xa ʼax che u cʼaslemal cʼacʼ. </span><span class="Verse_Number" lang="x-acc">25</span><span lang="x-acc">Sak laj tzij i quin bij chiwe, ca cʼun i ʼij, y are chic i ʼij iri, chi niʼpa i je camnak chuwach i Dios quiqui ta na in tzij yin, chi in u Cʼojol i Dios. Niʼpa i quiqui coj in tzij, ca yaʼ qui cʼaslemal. </span><span class="Verse_Number" lang="x-acc">26</span><span lang="x-acc">Are in Kajaw ʼo i cʼaslemal ruʼ y xak xu ya chwe yin chi ʼo i cʼaslemal wuʼ. </span><span class="Verse_Number" lang="x-acc">27</span><span lang="x-acc">Ire xak u yom pinʼab quin ʼat tzij piquiwi i winak, man in Achi aj Chicaj. </span><span class="Verse_Number" lang="x-acc">28</span><span lang="x-acc">Mix oc ʼil che iri chi xin bij, man cu rik ni ʼij chi niʼpa i je camnak quiqui ta na in chʼawbal </span><span class="Verse_Number" lang="x-acc">29</span><span lang="x-acc">y que ʼel na lok pa i je muktal wi. Are i xqui ʼan i ʼutz, ca cʼunsax sak chiquiwach, y que cʼasi chic. Are i xqui ʼan i n-ʼus taj, ca cʼunsax sak chiquiwach, xa ya-bal-que pa tojbal qui mac.</span>
</div></div><div class="scrSection"><div class="Section_Head"><span lang="x-acc">ʼO i ca ʼalijinsawic chi nim u ʼij i Jesucrísto</span>
</div><div class="Paragraph"><span class="Verse_Number" lang="x-acc">30</span><span lang="x-acc">Lic n-ta quin ʼano toʼ pin wach wi; yin quin ʼan ʼatbal tzij pacha cu bij i Ta chwe. Are i ʼatbal tzij chi quin ʼan yin, pusucʼ quin ʼan wi, man n-quin ʼan taj pacha i cwaj yin, xa are quin ʼano pacha i craj in Kajaw chi xin takaw lok. </span><span class="Verse_Number" lang="x-acc">31</span><span lang="x-acc">We xa yin quin bij chiwe chi nim in patan, n-tu chac ʼuri chiwe wach i quin bij. </span><span class="Verse_Number" lang="x-acc">32</span><span lang="x-acc">Xui-ri ʼo jun chic cu bij wach in patan yin; y yin wetaʼam chi niʼpa i cu bij ire, sak laj tzij, ʼalijinsabal-re chiwe, in pachin yin. </span><span class="Verse_Number" lang="x-acc">33</span><span lang="x-acc">Yix xi tak u tzʼonoxic che i ma Wan chi aj kajsanel ya; ire, sak laj tzij i xu bij chiwe wach in patan yin. </span><span class="Verse_Number" lang="x-acc">34</span><span lang="x-acc">Chwe yin, n-ta coʼono we jun winak cu bij wach in patan yin, xui quin cʼunsaj chi cʼux wach xu bij ire man cwaj yin qui rik iwelbal chi sak. </span><span class="Verse_Number" lang="x-acc">35</span><span lang="x-acc">I ma Wan, aj Kajsanel ya, queje teʼek pacha jun ʼaʼ ca juluwic y ca tzunic; y yix kus xiwilo, xui-ri, xa queb oxib ʼij xix quicot che. </span><span class="Verse_Number" lang="x-acc">36</span><span lang="x-acc">Péro ʼo jun cʼutbal-re chiwe mas nim chuwach u tzij i ma Wan, chi cu cʼut chiwe in pachin yin. I cʼutbal-re chiwe are i nimak tak ʼanic chi quin ʼano. Are i ʼanic-le, are xin u tak in Kajaw chu ʼonquil. Niʼpa tak i ʼanicle, are ca cʼutuw chiwe chi are i Ta xin takaw lok. </span><span class="Verse_Number" lang="x-acc">37</span><span lang="x-acc">Xak i Ta, chi xin takaw lok, u yom retalil in pachin yin. Yix ni tom tu chʼawbal, xak n-iwilom tu wach. </span><span class="Verse_Number" lang="x-acc">38</span><span lang="x-acc">U tzij i Dios n-ta piwanima; ʼalaj ʼuri che, man ni cubam ti cʼux chwe yin, chi in u takom li Ta. </span><span class="Verse_Number" lang="x-acc">39</span><span lang="x-acc">Yix lic qui nawsaj iwib che u tzij i Dios tzʼibtalic. Queje ile qui ʼano man qui bij yix, rumal i wuj-le qui rik i cʼaslemal chi n-ca qʼuis ta chic. Bay, i tzij chi tzʼibtal chuwach wuj-le, are ca binic wach in patan yin. </span><span class="Verse_Number" lang="x-acc">40</span><span lang="x-acc">Xui-ri, yix n-quiwaj ta quix pe wuʼ, qui rikbej re i cʼaslemal-le.</span>
</div><div class="Paragraph"><span class="Verse_Number" lang="x-acc">41</span><span lang="x-acc">Yin n-quin tzucuj tu cojic in ʼij cumal i winak. </span><span class="Verse_Number" lang="x-acc">42</span><span lang="x-acc">N-xui ta la ile, xak wetaʼam wach u ʼanom i cʼux yix; wetaʼam chi n-cʼax ta qui na i Dios pi cʼux. </span><span class="Verse_Number" lang="x-acc">43</span><span lang="x-acc">Yin in cʼun-nak man xin u tak li in Kajaw, péro yix n-quiwaj ta qui coj in tzij. We tene ʼo jun, toʼ pu wach wi ca cʼunic, bay ile qui coj ʼuri wach i cu bij chiwe. </span><span class="Verse_Number" lang="x-acc">44</span><span lang="x-acc">Yix lic ʼutz qui ta, are cocsax i ʼij cumal iwachiʼil, péro n-qui ʼan ta pen u tzucuxic cojbal i ʼij chi ca pe ruʼ i Dios, ire chi xa jun ʼolic. Rumal-i, n-quiwaj ta qui coj in tzij</span><span class="scrFootnoteMarker"><a href="#Fcd71b7a6-7ed4-4b12-98db-df70215095a5"></a></span><span class="Note_General_Paragraph" id="FCD71B7A6-7ED4-4B12-98DB-DF70215095A5" title="n"><span lang="x-acc">I Dios cu coj qui ʼij ique chi quiqui coj u tzij i Jesucrísto, péro ique-le n-xcaj taj.</span>
</span><span lang="x-acc">. </span><span class="Verse_Number" lang="x-acc">45</span><span lang="x-acc">Mi chʼobo chi mok are yin quin coj i mac yix chuwach in Kajaw; n-yin taj. Are i mam Moises are i ca cojow i mac; are ire chi i cubam i cʼux yix che u tzij. </span><span class="Verse_Number" lang="x-acc">46</span><span lang="x-acc">Yix, we ta katzij qui cojo wach xu bij i mam Moises, xak quin i coj ne ʼuri yin wach i quin bij. Man i tzij chi u tzʼibam can i mam Moises, are yin chi xin u lapo. </span><span class="Verse_Number" lang="x-acc">47</span><span lang="x-acc">We n-qui coj taj wach i xu tzʼibaj can i mam Moises, ¿wach u cojic ʼuri qui ʼano niʼpa i quin bij yin chiwe? (Queje ile xu bij i Jesus chique i nimak tak aj Israel winak.)</span>
</div></div><div class="scrSection"><div class="Section_Head"><span lang="x-acc">Wach qui tzukic u qʼuial winak xoʼon i Jesus</span>
</div><div class="Paragraph"><span class="Chapter_Number" lang="x-acc">6</span><span class="Verse_Number" lang="x-acc">1</span><span lang="x-acc">Teʼuri i Jesus xu ʼaxuj i alagun, Galiléa u bi, chi xak Tibérias ca bix che. </span><span class="Verse_Number" lang="x-acc">2</span><span lang="x-acc">Je qʼui i winak xe terej bi chirij, man quilom chic i milágro u ʼanom are xe rutzirsaj i iwabib. </span><span class="Verse_Number" lang="x-acc">3</span><span lang="x-acc">Teʼuri i Jesus xel bi che jun jyub cuʼ u tijoxelab y xe cubi chila. </span><span class="Verse_Number" lang="x-acc">4</span><span lang="x-acc">Ya ca nakajab i niraaʼij chi are i páscua que i aj Israel winak. </span><span class="Verse_Number" lang="x-acc">5</span><span lang="x-acc">I Jesus cul chila, xe ril u qʼuial winak ca tijin cuponic ruʼ. Xu bij che i ma Felípe:</span>
</div><div class="Paragraph"><span lang="x-acc">—¿Pa caka loʼ wi i wa quiqui tijbej re conojel i winak-i?</span>
</div><div class="Paragraph"><span class="Verse_Number" lang="x-acc">6</span><span lang="x-acc">Queje ile xu bij, xa ilbal-re wach cu bij i ma Felípe, man i Jesus u chʼobom chic wach coc chu ʼonquil. </span><span class="Verse_Number" lang="x-acc">7</span><span lang="x-acc">I ma Felípe xu bij che:</span>
</div><div class="Paragraph"><span lang="x-acc">—Mi tene queb ciénto quetzal n-coʼon taj, loʼbal-re i caxlanwa ca yaʼ chique; mi tene we xa jutak biʼ caka ya chique, n-que u ʼon taj —xu bij.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Teʼuri xchʼaw i ma Andres chi jun chic chique u tijoxelab i Jesus, chi xak ratz u chaʼ i ma Simon Pédro. Xu bij che i Jesus:</span>
</div><div class="Paragraph"><span class="Verse_Number" lang="x-acc">9</span><span lang="x-acc">—ʼO jun acʼal chi, rucʼam queb car xak joʼob caxlanwa ʼantal che cebáda. Péro we xui ile, n-coʼon taj man je qʼui i winak —xu bij.</span>
</div><div class="Paragraph"><span class="Verse_Number" lang="x-acc">10</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Chi bij chique i winak chi que cubiʼic —xu bij.</span>
</div><div class="Paragraph"><span lang="x-acc">Pa i je ʼo wi-le, chom i qʼuim ʼo che, y conojel xe cubiʼic; colo je joʼob mil achiab. </span><span class="Verse_Number" lang="x-acc">11</span><span lang="x-acc">Teʼuri i Jesus xu cʼam i caxlanwa; are ʼuri xu cʼamwaj xu tioxij che i Dios, y xu ya chique u tijoxelab. Ique xqui jach chique conojel i winak chi je culic. Xak queje xoʼon che i car, xu ya chique niʼpa u nimal cacaj. </span><span class="Verse_Number" lang="x-acc">12</span><span lang="x-acc">Are xe noj i winak conojel, i Jesus xu bij chique u tijoxelab:</span>
</div><div class="Paragraph"><span lang="x-acc">—Chi molo ronojel i chʼakatak chi n-xqʼuis taj, n-ʼus taj toʼ ca ʼani cʼax che —xu bij.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Are xqui molo, xnoj cablajuj coban che. Ile are i chʼakatak chi n-xqʼuis ta che i joʼob caxlanwa re cebáda. </span><span class="Verse_Number" lang="x-acc">14</span><span lang="x-acc">Teʼuri i winak, are xquil i milágro-le chi xoʼon i Jesus chiquiwach, xqui bij:</span>
</div><div class="Paragraph"><span lang="x-acc">—Katzij, iri are i ajbil u tzij i Dios chi koyʼem u cʼunic chuwach i jyub taʼaj —xe cha.</span>
</div><div class="Paragraph"><span class="Verse_Number" lang="x-acc">15</span><span lang="x-acc">I Jesus xu nabej chi i winak-le cacaj quiqui ʼan pen che, chi quiqui cʼam bic, y quiqui ʼan qui ʼatol tzij che. Rumal-i, xel chiquixol, y xel chubi mas che i jyub utuquel.</span>
</div></div><div class="scrSection"><div class="Section_Head"><span lang="x-acc">Wach u binic i Jesus chuwi ya</span>
</div><div class="Paragraph"><span class="Verse_Number" lang="x-acc">16</span><span lang="x-acc">Are ya coc aʼab, i u tijoxelab i Jesus xe kaj li chu chiʼ i alagun. </span><span class="Verse_Number" lang="x-acc">17</span><span lang="x-acc">Teʼuri xe oc chupam jun bárco, y xqui maj bi qui be chuwi ya, ʼenam-que cʼa pa tinimit Capernaum. Ya ocnak chic aʼab, i Jesus cʼa maja ca kaj li che i jyub. </span><span class="Verse_Number" lang="x-acc">18</span><span lang="x-acc">Are je ʼo chic chuwi ya, xpe jun tew, nim u choʼab; i uwi ya lic xu ticba silabic rumal i tew. </span><span class="Verse_Number" lang="x-acc">19</span><span lang="x-acc">Ique je bin-nak chic chuwi ya, colo jun légua ruʼ nicʼaj. Xak teʼet xquilo chi Jesus ca tijin u tejebic ruʼ i bárco; lic ca bin chuwi ya. Are xquilo, xqui xij quib che. </span><span class="Verse_Number" lang="x-acc">20</span><span lang="x-acc">Are ʼuri i Jesus xu bij chique:</span>
</div><div class="Paragraph"><span lang="x-acc">—¡Mi xij iwib! Xa yin —coʼon chique.</span>
</div><div class="Paragraph"><span class="Verse_Number" lang="x-acc">21</span><span lang="x-acc">Rumal-i xcubi qui cʼux, y xqui cʼulaj i Jesus cuʼ pa bárco. Juntir, xe upon che i lugar pa ʼenam-wi que.</span>
</div></div><div class="scrSection"><div class="Section_Head"><span lang="x-acc">Je ʼo u qʼuial winak xqui tzucuj i Jesus</span>
</div><div class="Paragraph"><span class="Verse_Number" lang="x-acc">22</span><span lang="x-acc">Chucab ʼij, i winak chi xe canaj can chila pa xqui tij wi i caxlanwa, quetaʼam chi xa jun bárco ʼo teʼek chu chiʼ i ya. Xqui nabej chi i u tijoxelab i Jesus xe ʼe chupam i bárco-le, xak xquetamaj chi Jesus n-xa ʼe ta cuʼ. </span><span class="Verse_Number" lang="x-acc">23</span><span lang="x-acc">Tzʼakat je ʼo chila, xe upon juban bárco je aj pa tinimit Tibérias. Xe qʼuiji chu nakaj i lugar pa qui tijom wi i caxlanwa, are xutzin i Kajwal chu tioxixic che i Dios. </span><span class="Verse_Number" lang="x-acc">24</span><span lang="x-acc">I winak, are xquilo chi Jesus, tak i u tijoxelab, je n-ta chic chila pa xqui tij wi i wa, xe oc chupam tak i bárco-le; teʼuri xe ʼax chʼakap cʼa Capernaum chu tzucuxic i Jesus.</span>
</div></div><div class="scrSection"><div class="Section_Head"><span lang="x-acc">Are i Jesucrísto are i wa re i cʼaslemal</span>
</div><div class="Paragraph"><span class="Verse_Number" lang="x-acc">25</span><span lang="x-acc">I winak-le, are xe upon chʼaka alagun, xqui rik i Jesus.</span>
</div><div class="Paragraph"><span lang="x-acc">—Tijonel, ¿umpa xat ʼax li chi? —xe cha che.</span>
</div><div class="Paragraph"><span class="Verse_Number" lang="x-acc">26</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Katzij i quin bij chiwe, yix quin i tzucuj xa rumal xix in tzuku. Xa rumal xix nojic quin i tzucuj; n-are ta rumal xi ta u be i nimak tak milágro chi in ʼanom. </span><span class="Verse_Number" lang="x-acc">27</span><span lang="x-acc">Mi ya i cʼux chu chʼaquic i wa chi xa ca qʼuisic; are chi ya i cʼux chu chʼaquic i wa chi n-ca qʼuis taj; chi chʼaca i wa chi cu ya i cʼaslemal chi n-ca qʼuis ta chic. I wa-le chi quin bij chiwe, ca yaʼ chiwe wumal yin chi in Achi aj Chicaj. Quin tiqui chu yaʼic chiwe man i Dios, chi i Ta Chicaj, u cʼutum chi u yom pinʼab quin ʼan ile —xu bij i Jesus chique.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Teʼuri xqui tzʼonoj che:</span>
</div><div class="Paragraph"><span lang="x-acc">—¿Wach nawi caka ʼano ʼanbal re i chac chi craj i Dios? —xe cha.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—I chac yix chuwach i Dios are iri: chi cuba i cʼux chwe yin, man i Dios in u takom lok.</span>
</div><div class="Paragraph"><span class="Verse_Number" lang="x-acc">30</span><span lang="x-acc">Xqui tzʼonoj chic che:</span>
</div><div class="Paragraph"><span lang="x-acc">—¿Wach i cʼutbal re a choʼab ca ʼan na chakawach, caka cojbej-re a tzij? ¿Wach i nim laj séña ca ʼan na? </span><span class="Verse_Number" lang="x-acc">31</span><span lang="x-acc">I katit ka mam ujer, are je ʼo pa jyub tzʼinilic, xe tzuk che i wa aj chicaj, mana u bi. Ketaʼam ile man chuwach i wuj re i Dios, queje iri cu bij: “Xu ya i wa chique chi xpe chicaj, tzukbal que.” Queje ile tzʼibtalic —xqui bij.</span>
</div><div class="Paragraph"><span class="Verse_Number" lang="x-acc">32</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—(Qui bij yix chi are i mam Moises xyaw i wa-le chique.) Katzij i quin bij chiwe, n-are ti mam Moises xyaw i wa aj chicaj chique; are i Dios. Xui-ri, i wa-le n-xu ya ti qui cʼaslemal chi n-ca qʼuis taj. Péro woʼor in Kajaw cu ya i sakil wa aj chicaj chiwe. </span><span class="Verse_Number" lang="x-acc">33</span><span lang="x-acc">Are i sakil wa chi cu ya i Dios, are i Jun chi kajnak li chicaj. Ire cu ya i sakil cʼaslemal chique i winak chuwach i jyub taʼaj —xu bij i Jesus chique.</span>
</div><div class="Paragraph"><span class="Verse_Number" lang="x-acc">34</span><span lang="x-acc">Teʼuri xqui bij che:</span>
</div><div class="Paragraph"><span lang="x-acc">—Kajwal, cha ya na chake i wa-le ronojel tak ʼij.</span>
</div><div class="Paragraph"><span class="Verse_Number" lang="x-acc">35</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Yin i wa-le chi cu ya i sakil cʼaslemal; pachin jun ca cʼun wuʼ, n-ca pe ta chic u numic; pachin cu cuba u cʼux chwe n-ca pe ta chic i cʼatic pu cʼux. </span><span class="Verse_Number" lang="x-acc">36</span><span lang="x-acc">Xui-ri yix, pacha xin bij ʼut, n-quix cojon taj, tupu iwilom chic in wach. </span><span class="Verse_Number" lang="x-acc">37</span><span lang="x-acc">Conojel niʼpa i que yaʼ chwe rumal in Kajaw, que cʼun wuʼ. Niʼpa i cacaj que terej chwij, n-que in tzalijsaj tubic. </span><span class="Verse_Number" lang="x-acc">38</span><span lang="x-acc">Man yin xin pe chicaj, n-are ta col in ʼana pacha i cwaj yin; xa are col in ʼana pacha i craj i Jun chi in takawnak lok. </span><span class="Verse_Number" lang="x-acc">39</span><span lang="x-acc">Are i craj in Kajaw chi xin u tak lok are iri: chi mi jun quin sach chique i je u yom chwe; queje ile, que in walijsaj na chiquixol i camnak pa qʼuisbal ʼij. </span><span class="Verse_Number" lang="x-acc">40</span><span lang="x-acc">Man are i craj i xin takaw lok are iri: conojel niʼpa i quiquil u be in pachin yin, chi in u Cʼojol i Dios, xak quiqui cuba qui cʼux chwe, ca yaʼ ni cʼaslemal chique chi n-tu qʼuisic. Xak quin cʼunsaj sak chiquiwach chiquixol i camnak pa qʼuisbal ʼij —xu bij i Jesus chique.</span>
</div><div class="Paragraph"><span class="Verse_Number" lang="x-acc">41</span><span lang="x-acc">Are ʼuri i qui nimakil i aj Israel winak xpe coywal che y xe oc chu chʼachʼaxic chiquiwach, man xu bij chique, “Yin i wa chi xpe chicaj,” xu bij. </span><span class="Verse_Number" lang="x-acc">42</span><span lang="x-acc">Ique xqui bij:</span>
</div><div class="Paragraph"><span lang="x-acc">—I achi-ri xa are i ma Jesus, u cʼojol i ma Jose; lic ketaʼam qui wach u kajaw u chuch. ¿Wuchac ʼut cu bij woʼor chi kajnak li chicaj? —xe cha.</span>
</div><div class="Paragraph"><span class="Verse_Number" lang="x-acc">43</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Chi mayij in chʼachʼaxic chiwach. </span><span class="Verse_Number" lang="x-acc">44</span><span lang="x-acc">N-ta jun ca cʼun wuʼ yin, we n-are ti in Kajaw ca cʼamaw lok, chi in u takom li yin. Xak quin cʼunsaj sak chuwach chiquixol i camnak pa qʼuisbal ʼij. </span><span class="Verse_Number" lang="x-acc">45</span><span lang="x-acc">I ajbil u tzij i Dios ujer xqui tzʼibaj i tzij-i: “I Dios que u tijoj na conojel.” Queje ile tzʼibtalic. I tzij-le queʼelok chi conojel niʼpa i quiqui ta u be wach cu bij i Ta, y xak que naw che ire, que cʼun ʼuri wuʼ yin. </span><span class="Verse_Number" lang="x-acc">46</span><span lang="x-acc">Katzij mi jun winak rilom u wach i Ta, xa jun ilawnak u wach, xui yin, man in petnak chila ruʼ ire. </span><span class="Verse_Number" lang="x-acc">47</span><span lang="x-acc">Sak laj tzij i quin bij chiwe: pachin jun cu cuba u cʼux chwe yin, ʼo u cʼaslemal chi n-ca qʼuis ta chic. </span><span class="Verse_Number" lang="x-acc">48</span><span lang="x-acc">Are yin i wa chi cu ya i sakil cʼaslemal. </span><span class="Verse_Number" lang="x-acc">49</span><span lang="x-acc">Iwatit i mam ujer, are xe bin pa jyub tzʼinilic, xqui tij i mana chi xpe chicaj; xui-ri i wa-le n-xu ya ti sakil cʼaslemal chique, man are xu rik i ʼij, xe camic. </span><span class="Verse_Number" lang="x-acc">50</span><span lang="x-acc">Xui-ri ʼo jun wa petnak chicaj, chi pachin jun cu tijo, lic n-ca cam taj. </span><span class="Verse_Number" lang="x-acc">51</span><span lang="x-acc">Yin i wa-le chi petnak chicaj, are yin i wa chi lic cʼaslic. Pachin jun cu tij i wa-ri, i u cʼaslemal n-tu qʼuisic ʼuri. I wa chi quin ya yin are in chʼacul, quin ya wib piqui qʼuexel i winak, yabal-re qui cʼaslemal chuwach i jyub taʼaj —xu bij i Jesus chique.</span>
</div><div class="Paragraph"><span class="Verse_Number" lang="x-acc">52</span><span lang="x-acc">Rumal i tzij-le, i aj Israel winak xe oc chu chapic quib chi tzij chiquiwach:</span>
</div><div class="Paragraph"><span lang="x-acc">—¿Wach u ʼonquil ile, chi cu ya u chʼacul caka tijo? —xe cha.</span>
</div><div class="Paragraph"><span class="Verse_Number" lang="x-acc">53</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Sak laj tzij i quin bij chiwe: we yix n-qui tij ti u chʼacul i Achi aj Chicaj, xak we n-qui tuʼ ti u quiqʼuel, n-ti i cʼaslemal ʼuri. </span><span class="Verse_Number" lang="x-acc">54</span><span lang="x-acc">Pachin jun cu tij in chʼacul y cu tuʼ in quiqʼuel, ʼo u cʼaslemal ʼuri chi n-ca qʼuis ta chic. Xak quin cʼunsaj sak chuwach chiquixol i camnak pa qʼuisbal ʼij. </span><span class="Verse_Number" lang="x-acc">55</span><span lang="x-acc">Queje ile quin bij, man in chʼacul are i sakil wa; xak in quiqʼuel are i sakil ya. </span><span class="Verse_Number" lang="x-acc">56</span><span lang="x-acc">Pachin jun cu tij in chʼacul, xak cu tuʼ in quiqʼuel, ca qʼuiji ʼuri wuʼ yin, xak yin quin qʼuiji ruʼ ire. </span><span class="Verse_Number" lang="x-acc">57</span><span lang="x-acc">I Ta chi xin u tak lok, ire cʼaslic; rumal ire, xak yin in cʼaslic. Xak queje ile, we jun cu tzuk rib chwe yin, ca cʼasi na wumal yin. </span><span class="Verse_Number" lang="x-acc">58</span><span lang="x-acc">Queje i wa ile chi kajnak li chicaj; i wa-le n-are ta pacha i mana chi xqui tij iwatit i mam, man ique xak xe camic are xu rik qui ʼij. Are i cu tij i wa-ri chi quin ya yin, cu rik u cʼaslemal chi n-ca qʼuis ta chic —xu bij.</span>
</div><div class="Paragraph"><span class="Verse_Number" lang="x-acc">59</span><span lang="x-acc">Are i tzij-le xu bij i Jesus, are xe u tijoj wi i winak pa molbalʼib que i aj Israel pa tinimit Capernaum.</span>
</div></div><div class="scrSection"><div class="Section_Head"><span lang="x-acc">I u tzij i Jesucrísto cu ya i sakil cʼaslemal</span>
</div><div class="Paragraph"><span class="Verse_Number" lang="x-acc">60</span><span lang="x-acc">I je teren chirij, are xqui ta i tzij-le, je qʼui chique xqui bij:</span>
</div><div class="Paragraph"><span lang="x-acc">—Cʼax u tayiquil i tzij-le; ¿pachin ca chʼijaw u tayic ile? —xe cha.</span>
</div><div class="Paragraph"><span class="Verse_Number" lang="x-acc">61</span><span lang="x-acc">I Jesus xu nabej wach quiqui bij chiquiwach. Rumal-i xu tzʼonoj chique:</span>
</div><div class="Paragraph"><span lang="x-acc">—¿Tzel qui ta i xin bij-le? </span><span class="Verse_Number" lang="x-acc">62</span><span lang="x-acc">¿Wach nawi qui bij we quin iwilo quin ʼel chubi chicaj pa in ʼo wi teʼek, yin chi in Achi aj Chicaj? </span><span class="Verse_Number" lang="x-acc">63</span><span lang="x-acc">Are i ranima jun winak, are i ca yaw u cʼaslemal i u chʼacul; i toʼ chʼaculaj n-ta cu chacuj. Xak queje i tzij ile chi xin bij chiwe, are i ca yaw i sakil cʼaslemal, are i ca yaw i u Tewal i Dios pi cʼux. </span><span class="Verse_Number" lang="x-acc">64</span><span lang="x-acc">Xui-ri, cʼo jujun chiwe yix chi n-qui coj taj —xu bij chique.</span>
</div><div class="Paragraph"><span lang="x-acc">I Jesus retaʼam chu xebal pachin n-cacaj ta que cojonic, xak retaʼam pachin i jun chi ca jachaw na che i camic. </span><span class="Verse_Number" lang="x-acc">65</span><span lang="x-acc">Xu bij chic:</span>
</div><div class="Paragraph"><span lang="x-acc">—Rumal-i, in bim chiwe n-ta jun toʼ ca cʼun wuʼ yin, we n-are ta in Kajaw ca cʼamaw lok —xu bij chique.</span>
</div><div class="Paragraph"><span class="Verse_Number" lang="x-acc">66</span><span lang="x-acc">I je teren chirij, are xqui ta ile, je qʼui xcoʼtaj canok; n-xe terej ta chic chirij. </span><span class="Verse_Number" lang="x-acc">67</span><span lang="x-acc">Teʼuri xu bij chique i cablajuj u tijoxelab:</span>
</div><div class="Paragraph"><span lang="x-acc">—Y yix, ¿mok xak quiwaj ʼenam? —xu bij.</span>
</div><div class="Paragraph"><span class="Verse_Number" lang="x-acc">68</span><span lang="x-acc">Are ʼuri i ma Simon Pédro xu bij che:</span>
</div><div class="Paragraph"><span lang="x-acc">—Kajwal, ¿Pachin ruʼ coj ʼe wi? Mi jun; xui yet ca bij i tzij chake chi cu ya i cʼaslemal n-tu qʼuisic. </span><span class="Verse_Number" lang="x-acc">69</span><span lang="x-acc">Yoj ka cubam chic ka cʼux chawe; ketaʼam chi yet at Crísto, u Cʼojol i Dios chi lic cʼaslic —coʼono.</span>
</div><div class="Paragraph"><span class="Verse_Number" lang="x-acc">70</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">Xix in cha yix, ix cablajuj; tupu yin xix in cha, xui-ri ʼo jun chiwe chi xa itzel —xu bij.</span>
</div><div class="Paragraph"><span class="Verse_Number" lang="x-acc">71</span><span lang="x-acc">I tzij xu bij-le, re i ma Júdas chi u cʼojol i ma Simon Iscarióte. Man i ma Júdas-le, are i ca jachaw na che i camic, tupu are jun chique i cablajuj tijoxelab je chatal rumal i Jesus.</span>
</div></div><div class="scrSection"><div class="Section_Head"><span lang="x-acc">I u chaʼ i Jesus n-xqui coj ti u tzij</span>
</div><div class="Paragraph"><span class="Chapter_Number" lang="x-acc">7</span><span class="Verse_Number" lang="x-acc">1</span><span lang="x-acc">Teʼuri i Jesus xui chic ca bin pa tak jyub re i Galiléa; n-craj ta ca qʼuiji pa Judéa man i nimak tak aj Israel chila cacaj quiqui camsaj. </span><span class="Verse_Number" lang="x-acc">2</span><span lang="x-acc">Teʼuri, ya xnakajab jun chic nimaʼij que i aj Israel winak; are i nimaʼij re i mujbal</span><span class="scrFootnoteMarker"><a href="#Fd7a7f229-37bf-48d7-9ebb-09e97fe6c7f3"></a></span><span class="Note_General_Paragraph" id="FD7A7F229-37BF-48D7-9EBB-09E97FE6C7F3" title="o"><span lang="x-acc">Che i nimaʼij-le, i winak xqui yijba qui mujbal, cuxtabal re i cuarénta junab are xe bin che tak i jyub tzʼinilic n-ta cachoch. Rumal-i, che tak i nimaʼij-le, que qʼuiji wukub ʼij chupam i qui mujbal, are qui molom chic i qui cosech; lic quiqui cʼamwaj quiqui tioxij cheʼi Dios rumal wach u ʼanom chique.</span>
</span><span lang="x-acc">. </span><span class="Verse_Number" lang="x-acc">3</span><span lang="x-acc">Are ʼuri i u chaʼ i Jesus xqui bij che:</span>
</div><div class="Paragraph"><span lang="x-acc">—Mat canaj waral; jat pa Judéa, cha cʼutu chique i quetaʼam a wach chila wach tak i milágro ca ʼano. </span><span class="Verse_Number" lang="x-acc">4</span><span lang="x-acc">Man we jun craj ca ʼetamax u wach u patan, n-coʼon tu chac toʼ aliʼal. Yet chi cat tijin chu ʼonquil nimak tak ʼanic, cha ʼana ʼuri chiquiwach conojel i winak —xe cha che.</span>
</div><div class="Paragraph"><span class="Verse_Number" lang="x-acc">5</span><span lang="x-acc">ʼAlaj ʼuri chi xak mi ne u chaʼ n-xqui coj taj we Tolque. </span><span class="Verse_Number" lang="x-acc">6</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Maja cu rik i ʼij chinwach chi quin ʼalijinsaj in pachin yin; chiwe yix, pachique ʼij ʼis ʼutz. </span><span class="Verse_Number" lang="x-acc">7</span><span lang="x-acc">I winak aj u wach i jyub taʼaj n-tzel ta quix quil yix, péro yin, tzel quin quilo, man quin ʼalijinsaj chique chi n-ʼus taj wach i que tijin chu ʼanic. </span><span class="Verse_Number" lang="x-acc">8</span><span lang="x-acc">Jix yix pa nimaʼij-le; yin cʼa maja na quin ʼec</span><span class="scrFootnoteMarker"><a href="#F0565c038-c2bc-4ccc-9b74-1690b95088f9"></a></span><span class="Note_General_Paragraph" id="F0565C038-C2BC-4CCC-9B74-1690B95088F9" title="p"><span lang="x-acc">ʼO i wuj tzʼibtal pa Griégo chi cu bij waral-i: N-quin ʼe taj.</span>
</span><span lang="x-acc">, man maja cu rik i ʼij chinwach.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Queje ile xu bij chique y xcanaj pa Galiléa.</span>
</div></div><div class="scrSection"><div class="Section_Head"><span lang="x-acc">I u tzij i Jesus petnak ruʼ i Dios</span>
</div><div class="Paragraph"><span class="Verse_Number" lang="x-acc">10</span><span lang="x-acc">Are je ʼenak chic u chaʼ, teʼuri i Jesus xak xa ʼe paʼ nimaʼij. N-xa ʼe ta chiquixol i winak, n-kas ta xu cʼut rib are xa ʼec. </span><span class="Verse_Number" lang="x-acc">11</span><span lang="x-acc">I nimak tak aj Israel winak quiqui tzucuj i Jesus pa nimaʼij-le. Quiqui bij:</span>
</div><div class="Paragraph"><span lang="x-acc">—¿Pa nawi ʼo wi i achi-le? —que cha.</span>
</div><div class="Paragraph"><span class="Verse_Number" lang="x-acc">12</span><span lang="x-acc">I winak pa nimaʼij-le, xa quiqui lap i Jesus chiquiwach. ʼO i que binic: “Ile lic ʼutz laj achi,” que cha. Xak ʼo i que binic: “Ile n-ʼus taj; xa que u tʼor i winak,” que cha. </span><span class="Verse_Number" lang="x-acc">13</span><span lang="x-acc">Péro xa aliʼal quiqui lap i Jesus chiquiwach, man quiqui xij quib chique i nimak tak aj Israel.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Are nicʼajarnak chic i nimaʼij, i Jesus xoc bi pa rachoch i Dios; teʼuri xoc chi qui tijoxic i winak chila. </span><span class="Verse_Number" lang="x-acc">15</span><span lang="x-acc">I nimak tak aj Israel winak xqui bisoj wach tak i xu cʼutu; xqui bij: ¿Wach retamaxic tak ile u ʼanom? Ire n-ta u nawsam wi rib —que cha.</span>
</div><div class="Paragraph"><span class="Verse_Number" lang="x-acc">16</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Are i quin tijin chu cʼutic n-are ti yin xin nojij, lic are petnak ruʼ i xin takaw lok. </span><span class="Verse_Number" lang="x-acc">17</span><span lang="x-acc">Pachin jun lic craj cu ʼan pacha craj i Dios, cu nabej ʼuri pa xpe wi i cʼutunic quin ʼano; cretamaj we petnak ruʼ i Dios, o xa petnak pin nojbal yin. </span><span class="Verse_Number" lang="x-acc">18</span><span lang="x-acc">Jun, we xui cu cʼut u nojbal ire, xa craj ʼuri cocsax u ʼij. Péro jun, we cu tzucuj u cojic u ʼij i Jun chi takawnak lok, cu bij ʼuri i sak laj tzij, xak n-que u tʼor ta i winak. </span><span class="Verse_Number" lang="x-acc">19</span><span lang="x-acc">Katzij, i mam Moises xu cʼut i ʼatbal tzij re i Dios chiwe, xui-ri, mi jun chiwe cu ʼano pacha cu bij i ʼatbal tzij-le. Yix quiwaj quin i camsaj (rumal quin cunan pa uxlambal ʼij) —xu bij i Jesus chique. </span><span class="Verse_Number" lang="x-acc">20</span><span lang="x-acc">I winak xqui laʼ u wach che:</span>
</div><div class="Paragraph"><span lang="x-acc">—Xa at chʼuj;</span><span class="scrFootnoteMarker"><a href="#F7cc0f876-ac73-4948-990c-4abb37d62212"></a></span><span class="Note_General_Paragraph" id="F7CC0F876-AC73-4948-990C-4ABB37D62212" title="q"><span lang="x-acc">I mer tzij xqui bij are iri: Xa ʼo itzel tew awuʼ, xe cha. (Xqui bij ique chi xchʼujer i Jesus rumal itzel tew.)</span>
</span><span lang="x-acc"> ¿pachin craj a camsaxic? —xe cha che.</span>
</div><div class="Paragraph"><span class="Verse_Number" lang="x-acc">21</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Chupam jun uxlambal ʼij xin ʼan jun milágro. Yix xi bisoj man pa jun uxlambal ʼij xin ʼan wi. </span><span class="Verse_Number" lang="x-acc">22</span><span lang="x-acc">Chiwila ba i qui ʼan yix. ʼOlic qui ʼan retal circuncision che i qui chʼacul acʼalab pa tak uxlambal ʼij. We xel wajxakib ʼij jun ral ala, queje ile qui ʼano, man queje ile xu cʼut i mam Moises chiwe. Katzij, n-are ti mam Moises xjekaw u cʼutic ile, xa are iwatit i mam que ʼanaw chic ile are xu bij i mam Moises i tzij-le. </span><span class="Verse_Number" lang="x-acc">23</span><span lang="x-acc">Yix qui ʼan pen u ʼanic pacha xu bij i mam Moises; qui ʼan retal circuncision che i qui chʼacul iwacʼal, tupu xa pa uxlambal ʼij. We queje ile qui ʼan yix, ¿wuchac ʼuri ca pe iwoywal chwe, xa rumal xwesaj ronojel i cʼax che u chʼacul jun achi che i uxlambal ʼij? </span><span class="Verse_Number" lang="x-acc">24</span><span lang="x-acc">Mi coj u mac jun winak we n-iwetaʼam taj we kas ʼo u mac. Chiwila u be bien we kas ʼo u mac, teʼuri chi bij u mac —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus, ruʼ i Dios petnak wi</span>
</div><div class="Paragraph"><span class="Verse_Number" lang="x-acc">25</span><span lang="x-acc">Teʼuri i winak chi je jekel pa Jerusalen xe oc chu bixquil:</span>
</div><div class="Paragraph"><span lang="x-acc">—¿N-are ta bari i achi-le ca tzucuxic man cacaj quiqui camsaj? </span><span class="Verse_Number" lang="x-acc">26</span><span lang="x-acc">Chiwilapeʼ, chi ʼo wi; lic ca chʼaʼat chiquiwach conojel i winak. ¿Wuchac n-ta ca bix che? ¿Xataba i ka wi ka jolom qui cojom chic u tzij? ¿Xataba qui bim ique we are i Crísto, chi Tolke? </span><span class="Verse_Number" lang="x-acc">27</span><span lang="x-acc">N-are ti Crísto ile. Yoj, ʼut, ketaʼam pa petnak wi i achi-le; xui-ri, i Crísto, mi jun quetama-nic pa ca pe wi —xe cha.</span>
</div><div class="Paragraph"><span class="Verse_Number" lang="x-acc">28</span><span lang="x-acc">I Jesus xu ta wach i quiqui bij are ca tijin chu cʼutic chique i winak pa rachoch i Dios. Teʼuri co xchʼawic y xu bij:</span>
</div><div class="Paragraph"><span lang="x-acc">—Qui bij yix iwetaʼam in wach; qui bij yix iwetaʼam pa xin pe wi. Xui-ri, yin n-toʼ ta in cʼun-nak pin wach wi. In cʼun-nak man in taktal li rumal i Jun chi yix n-iwetaʼam tu wach, péro ire sakil. </span><span class="Verse_Number" lang="x-acc">29</span><span lang="x-acc">Yin ʼut, wetaʼam u wach, man ruʼ ire in petnak wi, are ire xin takaw lok —xu bij i Jesus chique.</span>
</div><div class="Paragraph"><span class="Verse_Number" lang="x-acc">30</span><span lang="x-acc">Are ʼuri laj xcaj xqui tzʼapij, péro n-ta jun xa ʼanawic, man cʼa maja cu rik i ʼij u chʼicom i Dios. </span><span class="Verse_Number" lang="x-acc">31</span><span lang="x-acc">Xui-ri je qʼui i winak xqui cuba qui cʼux che y xqui bij:</span>
</div><div class="Paragraph"><span lang="x-acc">—Are ca cʼun i Crísto, ¿xataba ʼo mas tan chic i milágro cu ʼano, chuwach i cu ʼan i achi-ri? N-ta chic mas —xe cha.</span>
</div></div><div class="scrSection"><div class="Section_Head"><span lang="x-acc">Je taktal bi i policía chu chapic i Jesus</span>
</div><div class="Paragraph"><span class="Verse_Number" lang="x-acc">32</span><span lang="x-acc">I aj Fariséo xqui ta chi quiqui bij i winak chi Jesus are i Crísto. Rumal-i, ique junam cuʼ i ajwab sacerdóte xe qui tak bi policía chi aj patanib re i rachoch i Dios, que ʼe qui chapr i Jesus. </span><span class="Verse_Number" lang="x-acc">33</span><span lang="x-acc">I Jesus xu bij chique i winak:</span>
</div><div class="Paragraph"><span lang="x-acc">—Xa ʼatal ʼij in ʼo iwuʼ, teʼuri quin tzalij chic ruʼ i xin takaw lok. </span><span class="Verse_Number" lang="x-acc">34</span><span lang="x-acc">Yix quin i tzucuj na, péro n-quin i rik taj, man pa i quin ʼe wi yin, n-ca yaʼ ta chiwe quix ʼe chila —xu bij.</span>
</div><div class="Paragraph"><span class="Verse_Number" lang="x-acc">35</span><span lang="x-acc">I qui nimakil i aj Israel winak xqui bij chiquiwach:</span>
</div><div class="Paragraph"><span lang="x-acc">—¿Pa nawi ca ʼe wi i achi-ri chi yoj n-coj tiqui ta chu rikic? ¿Mok ca ʼe cuʼ i kach aj tinimit chi je ʼenak chiquixol i aj Griégo winak? ¿Mokxa que u cʼutu chique i aj Griégo chila? </span><span class="Verse_Number" lang="x-acc">36</span><span lang="x-acc">¿Wach queʼel i tzij-i chi xu bij chake? Man xu bij: “Quin i tzucuj na, péro n-quin i rik taj, man n-quix oc taj pa i quin ʼe wi yin,” xcha. ¿Wach usucʼ ile? —xe cha.</span>
</div></div><div class="scrSection"><div class="Section_Head"><span lang="x-acc">Niʼpa i cacaj, quiqui rik i cʼaslic ya ruʼ i Jesucrísto</span>
</div><div class="Paragraph"><span class="Verse_Number" lang="x-acc">37</span><span lang="x-acc">I qʼuisbal ʼij re i nimaʼij chila, mas ʼo u ʼij. Chupam i ʼij-le, i Jesus xtaqʼui ʼan chiquiwach i winak y co xu bij:</span>
</div><div class="Paragraph"><span lang="x-acc">—Pachin jun ca cʼatic, cha pet wuʼ yin, chol u tuʼu i ya chi quin sujuj. </span><span class="Verse_Number" lang="x-acc">38</span><span lang="x-acc">We jun coʼon ile, queʼel ʼuri pacha i tzʼibtal can chupam i wuj re i Dios, chi cu bij: “Pachin i cu cuba u cʼux chwe yin, u cʼux ire coʼon pacha ralaxbal ya; pacha ya cʼaslic quel che,” —xu bij i Jesus chique.</span>
</div><div class="Paragraph"><span class="Verse_Number" lang="x-acc">39</span><span lang="x-acc">I tzij chi xu bij i Jesus-le queʼelok: niʼpa i quiqui cuba qui cʼux che ire, coc ni u Tewal i Dios piqui cʼux coʼon panok. Are xu bij ile, cʼa maja ca kaj li u Tewal i Dios chuwach i jyub taʼaj, man cʼa maja coc i Jesus che u ʼij u chomal.</span>
</div></div><div class="scrSection"><div class="Section_Head"><span lang="x-acc">I winak xqui chap quib chi tzij rumal i Jesus</span>
</div><div class="Paragraph"><span class="Verse_Number" lang="x-acc">40</span><span lang="x-acc">ʼO jujun chiquixol i winak, are xqui ta ile, xqui bij chiquiwach:</span>
</div><div class="Paragraph"><span lang="x-acc">—Katzij, i achi-ri are i ajbil u tzij i Dios chi koyʼem —xe cha.</span>
</div><div class="Paragraph"><span class="Verse_Number" lang="x-acc">41</span><span lang="x-acc">ʼO juban chic xqui bij:</span>
</div><div class="Paragraph"><span lang="x-acc">—Iri are i Crísto chi koyʼem —xe cha.</span>
</div><div class="Paragraph"><span lang="x-acc">Xak ʼo juban chic xqui bij:</span>
</div><div class="Paragraph"><span lang="x-acc">—¿Wach u ʼonquil ile? ¿Xataba ʼo Tolke ca pe pa Galiléa? ¡N-taj! </span><span class="Verse_Number" lang="x-acc">42</span><span lang="x-acc">Chupam i wuj re i Dios cu bij: i Crísto chi ca petic, u muk u xiquin i ujer mam David: xak cu bij chi calax na pu tinimit i mam David; ile are i tinimit Belen. Rumal-i, n-are ti achi-le —xe cha.</span>
</div><div class="Paragraph"><span class="Verse_Number" lang="x-acc">43</span><span lang="x-acc">Teʼuri i winak xqui chap quib chi tzij rumal i Jesus. </span><span class="Verse_Number" lang="x-acc">44</span><span lang="x-acc">ʼO jujun xcaj teʼek u tzʼapixic, péro n-ta jun xu ya rib chu ʼonquil.</span>
</div></div><div class="scrSection"><div class="Section_Head"><span lang="x-acc">I je rajʼatzil i rachoch i Dios n-xqui coj ti u tzij i Jesus</span>
</div><div class="Paragraph"><span class="Verse_Number" lang="x-acc">45</span><span lang="x-acc">Teʼuri i policía re i rachoch i Dios xe tzalij chal cuʼ i je takawnak bic. I aj Fariséo winak xak i ajwab sacerdóte xqui tzʼonoj chique i policía-le:</span>
</div><div class="Paragraph"><span lang="x-acc">—¿Wuchac n-xi cʼam ta lok? —xe cha.</span>
</div><div class="Paragraph"><span class="Verse_Number" lang="x-acc">46</span><span lang="x-acc">I policía xqui bij:</span>
</div><div class="Paragraph"><span lang="x-acc">—N-ta jun chic achi ka tom wi ruʼ, pacha i tzij chi cu bij i achi-le; rumal-i n-xka cʼam ta lok —xe cha.</span>
</div><div class="Paragraph"><span class="Verse_Number" lang="x-acc">47</span><span lang="x-acc">Teʼuri i aj Fariséo xqui bij chique i policía:</span>
</div><div class="Paragraph"><span lang="x-acc">—¿Xak queje yix xix tʼortaj rumal i achi-le? </span><span class="Verse_Number" lang="x-acc">48</span><span lang="x-acc">¿Xataba ʼo jun chake yoj oj aj Fariséo, u cojom u tzij? Mi jun. Xak mi jun kajʼatzil yoj u cubam u cʼux che i achi-le. </span><span class="Verse_Number" lang="x-acc">49</span><span lang="x-acc">I toʼ winak-le, qui cojom; péro ique n-quiqui ta tu be i ʼatbal tzij tzʼibtal canok; ique-le ʼo i cʼokbal-re i Dios piquiwi —xqui bij i aj Fariséo winak.</span>
</div><div class="Paragraph"><span class="Verse_Number" lang="x-acc">50</span><span lang="x-acc">Are ʼuri ʼo jun chiquixol ique xchʼawic. Are i ma Nicodémo chi upon-nak ruʼ i Jesus aliʼal chaʼab. Xu bij chique:</span>
</div><div class="Paragraph"><span class="Verse_Number" lang="x-acc">51</span><span lang="x-acc">—I ka ʼatbal tzij tzʼibtal can rumal i mam Moises n-cu ya ta chake caka ya jun achi pa tojpen we n-caka ya ta che cu to rib chakawach. ʼO u chac coj taqʼui pa rakan we kas ʼo u mac.</span>
</div><div class="Paragraph"><span class="Verse_Number" lang="x-acc">52</span><span lang="x-acc">I rachiʼil xa xqui yoʼya, y xqui bij che:</span>
</div><div class="Paragraph"><span lang="x-acc">—¿Xataba yet xak at aj chila pa Galiléa? Cha tzucuj chupam i wuj re i Dios; cawil ʼut chi mi jun ajbil u tzij i Dios ca pe pa Galiléa —xe cha che.</span>
</div><div class="Paragraph"><span class="Verse_Number" lang="x-acc">53</span><span lang="x-acc">Teʼuri, chi qui jujunal wi, xe ʼe chi cachoch.</span>
</div></div><div class="scrSection"><div class="Section_Head"><span lang="x-acc">I u cuytajic u mac jun ixok ajmac</span>
</div><div class="Paragraph"><span class="Chapter_Number" lang="x-acc">8</span><span class="Verse_Number" lang="x-acc">1</span><span lang="x-acc">Xui-ri, i Jesus xa ʼe che i jyub, Olívos u bi. </span><span class="Verse_Number" lang="x-acc">2</span><span lang="x-acc">Chucab ʼij, are xsakiric, xtzalij chic pa rachoch i Dios. Je qʼui i winak xqui mol quib ruʼ; are ʼuri ire xcubiʼic, y xoc chu cʼutic u tzij chique. </span><span class="Verse_Number" lang="x-acc">3</span><span lang="x-acc">Are ʼuri ʼo juban aj tijonel re i ujer ʼatbal tzij, xak juban aj Fariséo, xqui cʼam li jun ixok chuwach, quiqui cojbej u mac. I ixok-le xqui riko ca tijin chu ʼonquil u mac ruʼ jun achi chi n-rachijil taj. Xqui ya chiquixol i winak chuwach i Jesus. </span><span class="Verse_Number" lang="x-acc">4</span><span lang="x-acc">Queje iri xqui bij che i Jesus:</span>
</div><div class="Paragraph"><span lang="x-acc">—Tijonel, i ixok-i xka riko are ca tijin chu ʼonquil u mac ruʼ jun achi chi n-rachijil taj. </span><span class="Verse_Number" lang="x-acc">5</span><span lang="x-acc">I ʼatbal tzij chi u yom can i mam Moises pakawi cu bij chi caka camsaj che abaj jun ixok pacha ile. Bay, ¿wach ca bij yet che ile?</span><span class="scrFootnoteMarker"><a href="#Fb3fa8351-2b7e-4b49-9089-96669d5fe89f"></a></span><span class="Note_General_Paragraph" id="FB3FA8351-2B7E-4B49-9089-96669D5FE89F" title="r"><span lang="x-acc">Katzij queje ile xu bij i ʼatbal tzij tzʼibtal can rumal i mam Moises (Lev. 20:10, Deut. 22:22), chi jun ixok y jun achi we je macun-nak, que camsaxic. Xui-ri, ique, xui ixok xqui cʼam lok. Péro che tak i ʼij-le, i ʼatbal tzij aj Róma n-xu ya ta chique i aj Israel quiqui camsaj jun winak; rumal-i, cacaj quiqui ta wach cu bij i Jesus, we cu kel i ʼatbal tzij que aj Róma.</span>
</span>
</div><div class="Paragraph"><span class="Verse_Number" lang="x-acc">6</span><span lang="x-acc">Queje ile xqui bij che, xa cʼambal u pam i Jesus quiqui ʼano, tzucbal re u mac. Are ʼuri i Jesus xchaqui kaj chuwach ulew, y xoc chi tzʼib ruʼ u wi u ʼab. </span><span class="Verse_Number" lang="x-acc">7</span><span lang="x-acc">Ique n-quiqui mayij tu tzʼonoxic che, rumal-i xu sucʼba rib y xu bij chique:</span>
</div><div class="Paragraph"><span lang="x-acc">—We ʼo jun chiwe yix n-tu mac, chu cʼaka i nabe abaj chirij i ixok-le —xu bij chique.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Xchaqui chakajok, y xoc chic chi tzʼib pulew. </span><span class="Verse_Number" lang="x-acc">9</span><span lang="x-acc">Ique, are xqui ta ile, xqui na piqui cʼux chi xak ʼo qui mac. Xqui ticba ʼenam chi qui jujunal; are i je rijab chiquixol, are i nabe xe ʼec. Are je ʼenak chic conojel, xui chic i Jesus ʼo can ruʼ i ixok chi cʼamtal bi chuwach. </span><span class="Verse_Number" lang="x-acc">10</span><span lang="x-acc">I Jesus xu sucʼba chic rib y mi jun chic chique xe rilo, xui chic i ixok. Xu bij che:</span>
</div><div class="Paragraph"><span lang="x-acc">—Ixok ¿pa je ʼo wi i que cojow te a mac? ¿N-ta jun craj cu coj abaj chawe rumal a mac? —coʼono.</span>
</div><div class="Paragraph"><span class="Verse_Number" lang="x-acc">11</span><span lang="x-acc">—N-taj, nim laj winak; mi jun —xu bij ixok.</span>
</div><div class="Paragraph"><span lang="x-acc">Are ʼuri i Jesus xu bij che:</span>
</div><div class="Paragraph"><span lang="x-acc">—Xak mi yin quin bij chi ʼo u chac ca toj a mac. Woʼor, jat; xui-ri cha mayij i macunic —xu bij che i ixok.</span>
</div></div><div class="scrSection"><div class="Section_Head"><span lang="x-acc">I Jesucrísto cu sakirsaj qui nojbal i winak</span>
</div><div class="Paragraph"><span class="Verse_Number" lang="x-acc">12</span><span lang="x-acc">Xoʼon panok i Jesus xu bij chic jun tzij chique i winak:</span>
</div><div class="Paragraph"><span lang="x-acc">—Yin in queje pacha i sak re i paʼij chuwach i jyub taʼaj. Pachin craj ca terej chwij, n-ca bin ta pa ʼekum, xa ca bin pa sak re i cʼaslemal chi quin ya yin —coʼono.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Are ʼuri aj Fariséo winak xqui bij che:</span>
</div><div class="Paragraph"><span lang="x-acc">—N-tu chac i ca bij man xui yet ca bij awib —xe cha.</span>
</div><div class="Paragraph"><span class="Verse_Number" lang="x-acc">14</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Tupu quin bij wib yin, n-toʼ ta ca sach in tzij. In tzij, lic usucʼ i quin bij, man yin wetaʼam pa i xin pe wi, xak pa i quin ʼe wi. Yix n-iwetaʼam taj pa i xin pe wi, xak pa i quin ʼe wi. </span><span class="Verse_Number" lang="x-acc">15</span><span lang="x-acc">Yix qui coj u mac jun pacha i qui nojij yix ix winak re u wach i jyub taʼaj; yin mi jun quin coj u mac. </span><span class="Verse_Number" lang="x-acc">16</span><span lang="x-acc">Xui-ri, we ta quin coj u mac jun, pusucʼ quin ʼan wi, man n-intuquel taj quin ʼano. Junam ruʼ i Ta quin ʼano, chi xin takaw lok. </span><span class="Verse_Number" lang="x-acc">17</span><span lang="x-acc">Chupam i ʼatbal tzij yix, tzʼibtal i tzij-i: we ʼo queb winak xak jun quiqui bij wach i quilom, ʼo u chac ʼuri ca cojic wach i quiqui bij. </span><span class="Verse_Number" lang="x-acc">18</span><span lang="x-acc">Bay, katzij yin quin bij wib wach in patan; xui-ri, oj queb, man xak i Ta chi xin u tak lok, xak cu cʼut chiwe wach in patan, xak jun i ka tzij ruʼ —xu bij i Jesus chique.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Rumal-i xqui bij che:</span>
</div><div class="Paragraph"><span lang="x-acc">—¿Pa ʼo wi a Kajaw?</span>
</div><div class="Paragraph"><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—Yix n-iwetaʼam taj in pachin yin, xak n-iwetaʼam tu wach in Kajaw. We ta iwetaʼam in pachin yin, xak quiwetamaj ʼuri u wach in Kajaw.</span>
</div><div class="Paragraph"><span class="Verse_Number" lang="x-acc">20</span><span lang="x-acc">Queje ile xu bij i Jesus are ca tijin chu cʼutic pa rachoch i Dios. I cʼutunic-le xu ʼan chila pa ʼo wi tak i yabal mer re i rachoch i Dios. Mi jun xchapawic, man cʼa maja cu rik i ʼij chi u chʼicom i Dios.</span>
</div></div><div class="scrSection"><div class="Section_Head"><span lang="x-acc">“Pa i quin ʼe wi yin, n-quix ʼe ti yix chila”</span>
</div><div class="Paragraph"><span class="Verse_Number" lang="x-acc">21</span><span lang="x-acc">I Jesus xu bij chic chique:</span>
</div><div class="Paragraph"><span lang="x-acc">—Yin quin ʼec, y yix quin i tzucuj na, péro n-quin i rik taj; quix camic cʼo i mac chiwij. Pa quin ʼe wi yin, n-quix ʼe ti yix chila —xcha.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Teʼuri i nimak tak aj Israel winak xqui bij chiquiwach:</span>
</div><div class="Paragraph"><span lang="x-acc">—¿Xataba cu camsaj rib, y rumal-i xu bij chi yoj n-coj ʼe taj pa ca ʼe wi ire? —que cha.</span>
</div><div class="Paragraph"><span class="Verse_Number" lang="x-acc">23</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Yix xa ix aj chi; yin in aj chila chicaj. Yix xa ix aj chuwach i jyub taʼaj, yin n-in ta aj chuwach i jyub taʼaj. </span><span class="Verse_Number" lang="x-acc">24</span><span lang="x-acc">Rumal-i xin bij chiwe chi quix camic cʼo i mac chiwij. Man we n-qui coj taj in pachin yin, quix camic cʼo i mac chiwij —xu bij i Jesus chique.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Teʼuri xqui tzʼonoj che:</span>
</div><div class="Paragraph"><span lang="x-acc">—¿Wach a patan yet? —que cha.</span>
</div><div class="Paragraph"><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—ʼAx in bim wi chiwe chu xebal lok wach in patan. </span><span class="Verse_Number" lang="x-acc">26</span><span lang="x-acc">Yin mas ʼo i wetaʼam chiwij yix, cojbal-re i mac, y mas i tzij ʼo u chac quin bij chiwe. Xui-ri, xui quin bij wach in tom che i Jun chi in takawnak lok; Ire xui i sak laj tzij cu bij, y yin, xui u tzij Ire quin bij chique i winak aj chuwach i jyub taʼaj —xu bij i Jesus chique.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Péro i nimak tak aj Israel winak n-xqui ta tu be u tzij chi are i Ta chicaj i xu lapo. </span><span class="Verse_Number" lang="x-acc">28</span><span lang="x-acc">Rumal-i xu bij chique:</span>
</div><div class="Paragraph"><span lang="x-acc">—Are quin i yac na ʼan chicaj (yin chi in Achi aj chicaj), cʼa teʼuri quiwetamaj in pachin yin</span><span class="scrFootnoteMarker"><a href="#Fbbeb85f5-51f0-4600-bead-e15e5c6c368e"></a></span><span class="Note_General_Paragraph" id="FBBEB85F5-51F0-4600-BEAD-E15E5C6C368E" title="s"><span lang="x-acc">I tzij chi xu bij-le, are xu lap u camic chuwach cruz, xui-ri, ique n-xqui ta tu be.</span>
</span><span lang="x-acc">. Xak quiwetamaj ʼuri chi niʼpa i quin ʼan yin, n-toʼ ta in nojim, xak niʼpa i quin bij, are u cʼutum i Ta chwe. </span><span class="Verse_Number" lang="x-acc">29</span><span lang="x-acc">I Ta chi in takawnak lok, ʼo wuʼ yin; n-quin roʼtaj taj, man ʼax quin ʼan wi pacha i craj ire.</span>
</div><div class="Paragraph"><span class="Verse_Number" lang="x-acc">30</span><span lang="x-acc">I Jesus, are xu bij i tzij-le, je qʼui i winak xqui cuba qui cʼux che ire.</span>
</div></div><div class="scrSection"><div class="Section_Head"><span lang="x-acc">“I u Cʼojol i Dios quix resaj puʼab i mac atzalal”</span>
</div><div class="Paragraph"><span class="Verse_Number" lang="x-acc">31</span><span lang="x-acc">I aj Israel winak chi xe cojow u tzij i Jesus, ire xu bij chique:</span>
</div><div class="Paragraph"><span lang="x-acc">—We yix n-qui mayij tu cojic in tzij, katzij ix in tijoxelab ʼuri. </span><span class="Verse_Number" lang="x-acc">32</span><span lang="x-acc">Quiwetamaj ni sak laj tzij, y quix quirtaj na rumal; quix el ʼuri puʼab wach ix chapawnak —xu bij chique.</span>
</div><div class="Paragraph"><span class="Verse_Number" lang="x-acc">33</span><span lang="x-acc">ʼO i xqui laʼ u wach che:</span>
</div><div class="Paragraph"><span lang="x-acc">—Yoj oj u muk u xiquin can i mam Abraham; n-ta jun u yom rib pakawi. ¿Wuchac ʼuri ca bij chi ʼo kelsaxic puʼab i oj chapawnak? —que cha.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Katzij i quin bij: conojel i que macunic, je chaptal rumal i cajaw chi are i mac atzalal. </span><span class="Verse_Number" lang="x-acc">35</span><span lang="x-acc">(Quin bij jun chic tzij chiwe): jun, we xa aj takon ruʼ ja, lic re wi n-alcʼwa-laxel taj man ʼo rajaw, péro jun, we u cʼojol i rajaw ja, alcʼwalaxel ʼuri ronojel ʼij sak. </span><span class="Verse_Number" lang="x-acc">36</span><span lang="x-acc">Yin, chi in u Cʼojol i Ta, we quix wesaj puʼab i iwajaw chi ix chapawnak, katzij quix el ʼuri chi sak, ix líbre chic. </span><span class="Verse_Number" lang="x-acc">37</span><span lang="x-acc">Yin wetaʼam chi ix u muk u xiquin i mam Abraham. Xui-ri, quiwaj quin i camsaj man in tzij n-coc ta piwanima. </span><span class="Verse_Number" lang="x-acc">38</span><span lang="x-acc">Niʼpa i quin bij chiwe, are in Kajaw cʼutuw nak chwe. Xak yix, are i quix tijin chu ʼanic, are u bim i kajaw yix chiwe —xu bij i Jesus chique.</span>
</div><div class="Paragraph"><span class="Verse_Number" lang="x-acc">39</span><span lang="x-acc">—Are i ka kajaw yoj are i ujer mam Abraham; oj u muk u xiquin ire —xe cha che.</span>
</div><div class="Paragraph"><span lang="x-acc">Teʼuri xu bij i Jesus chique:</span>
</div><div class="Paragraph"><span lang="x-acc">—We tene lic ix u muk u xiquin i mam Abraham piwanima, quix tijin te neri chu ʼanic pacha i xu ʼan ire. </span><span class="Verse_Number" lang="x-acc">40</span><span lang="x-acc">Péro n-queje ti ile quix tijin chu ʼanic. Yin, wach in bim chiwe are i sak laj tzij chi Dios u cʼutum chwe. Tupu queje ile quin tijin chu bixquil chiwe, yix quiwaj quin i camsaj. I mam Abraham, lic n-queje ti ile. </span><span class="Verse_Number" lang="x-acc">41</span><span lang="x-acc">Yix, are i quix tijin chu ʼanic, are pacha i coʼon i kajaw —xu bij chique.</span>
</div><div class="Paragraph"><span lang="x-acc">Ique xqui bij:</span>
</div><div class="Paragraph"><span lang="x-acc">—Yoj n-ta jun chic ka kajaw. Xa jun i ka kajaw, are i Dios —que cha.</span>
</div><div class="Paragraph"><span class="Verse_Number" lang="x-acc">42</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—We tene are i Dios i kajaw, cʼax ne quin i na yin-i, man yin in petnak ruʼ i Dios; rumal ire in cʼun-nak, n-toʼ ta in nojbal xin cʼunic; Dios in takawnak lok. </span><span class="Verse_Number" lang="x-acc">43</span><span lang="x-acc">¿Wuchac n-qui ta tu be wach i quin bij chiwe? Xa are man n-qui chʼij tu tayic. </span><span class="Verse_Number" lang="x-acc">44</span><span lang="x-acc">I kajaw yix are itzel. Yix ix re ire, y quiwaj qui ʼano pacha craj ire. I itzel lic are aj camsanel chu xebal ʼij sak. Ire lic nu yom tu wach ruʼ i sak laj tzij, lic n-craj ta cu bij i sak laj tzij. Ire, are coʼon jun tʼoronic, coʼono man lic re wi. Ire aj tʼoronel, xak are rajaw niʼpa i tʼoronic. </span><span class="Verse_Number" lang="x-acc">45</span><span lang="x-acc">Xui-ri, yin quin bij i sak laj tzij, rumal-i, yix n-qui coj taj wach i quin bij. </span><span class="Verse_Number" lang="x-acc">46</span><span lang="x-acc">¿Xataba ʼo jun chiwe yix rilom chi ʼo jun in mac yin? Mi jun. Yin, lic katzij i quin bij, ¿wuchac ʼuri n-quin i coj taj? </span><span class="Verse_Number" lang="x-acc">47</span><span lang="x-acc">Jun, we re i Dios, lic cu coj retalil che u tzij i Dios. Yix n-ix ta re i Dios, rumal-i n-quiwaj tu tayic u tzij ire —xu bij chique.</span>
</div></div><div class="scrSection"><div class="Section_Head"><span lang="x-acc">I Crísto ʼax ʼo wi chuwach i mam Abraham</span>
</div><div class="Paragraph"><span class="Verse_Number" lang="x-acc">48</span><span lang="x-acc">Teʼuri i nimak tak aj Israel winak xqui bij che:</span>
</div><div class="Paragraph"><span lang="x-acc">—¿N-katzij ta bawa caka bij chi yet at aj Samária winak? ¿Chi xak ʼo jun itzel tew pawanima? —xqui bij che.</span>
</div><div class="Paragraph"><span class="Verse_Number" lang="x-acc">49</span><span lang="x-acc">I Jesus xu laʼ u wach chique:</span>
</div><div class="Paragraph"><span lang="x-acc">—Yin, n-ta itzel tew chwe. Are i quin tijin chu ʼanic, quin tijin chu cojic u ʼij in Kajaw. Y yix xa qui kajsaj in ʼij. </span><span class="Verse_Number" lang="x-acc">50</span><span lang="x-acc">Yin, n-quin tzucuj ti u cojic in ʼij; xui-ri, i Ta chicaj craj chi cocsax in ʼij cumal i winak. Ire cu ʼat tzij piquiwi i n-quin qui coj taj. </span><span class="Verse_Number" lang="x-acc">51</span><span lang="x-acc">Yin, sak laj tzij i quin bij chiwe; niʼpa i quiqui ʼan i quin bij, ique n-que cam taj ronojel ʼij sak —xu bij chique.</span>
</div><div class="Paragraph"><span class="Verse_Number" lang="x-acc">52</span><span lang="x-acc">Teʼuri i nimak tak aj Israel winak xqui laʼ u wach; xqui bij che:</span>
</div><div class="Paragraph"><span lang="x-acc">—Woʼor ya xketamaj chi ʼo itzel tew chawe. I nim laj ka mam, mam Abraham, ire xcamic, xak i nimak tak ajbil u tzij i Dios ujer, xe camic. ¿Wuchac ʼuri ca bij yet chi n-ca cam ta jun we cu ʼan pacha cu bij a tzij yet? </span><span class="Verse_Number" lang="x-acc">53</span><span lang="x-acc">¿Xataba yet mas ʼatz a patan chuwach i ka mam, mam Abraham? Ire xcamic, xak i ujer je ajbil u tzij i Dios xe camic. ¿At pachin yet ca ʼan che awib? —xqui bij che.</span>
</div><div class="Paragraph"><span class="Verse_Number" lang="x-acc">54</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—We yin quin coj in ʼij intuquel, n-ta queʼel wi. Are i ca cojow in ʼij are in Kajaw, chi qui bij yix are i Dios yix. </span><span class="Verse_Number" lang="x-acc">55</span><span lang="x-acc">Péro yix n-iwetaʼam tu wach. Yin, lic wetaʼam u wach, y we ta quin bij chi n-wetaʼam tu wach, quin el ʼuri in aj tʼoronel, in xak jun ʼuri iwuʼ yix. Yin, lic katzij wetaʼam u wach, lic quin cojo wach cu bij ire chwe. </span><span class="Verse_Number" lang="x-acc">56</span><span lang="x-acc">I mam Abraham, chi iwatit i mam yix, ire retaʼam ujer chi yin quin cʼun na chuwach i jyub taʼaj; lic xquicot ire rumal. Xril ire chi quin cʼunic, y lic xquicot rumal —xu bij chique.</span>
</div><div class="Paragraph"><span class="Verse_Number" lang="x-acc">57</span><span lang="x-acc">Teʼuri i nimak tak aj Israel winak xqui bij che i Jesus:</span>
</div><div class="Paragraph"><span lang="x-acc">—Yet cʼa maja cincuénta junab chawe. ¿Wuchac ca bij chi awilom u wach i ka mam, mam Abraham? ¿Wach u ʼonquil ʼuri? —xe cha.</span>
</div><div class="Paragraph"><span class="Verse_Number" lang="x-acc">58</span><span lang="x-acc">I Jesus xu bij:</span>
</div><div class="Paragraph"><span lang="x-acc">—Sak laj tzij i quin bij chiwe: are maja calax i mam Abraham, yin ʼax in ʼo wi chic —xu bij chique.</span>
</div><div class="Paragraph"><span class="Verse_Number" lang="x-acc">59</span><span lang="x-acc">(Teʼuri lic xpe coywal) xqui jek u yaquic abaj, cacaj quiqui coj che, péro i Jesus xu sach rib; xicʼaw chiquixol y xel pa rachoch i Dios.</span>
</div></div><div class="scrSection"><div class="Section_Head"><span lang="x-acc">I Jesus xu tzunsaj jun mawach chi ralaxic</span>
</div><div class="Paragraph"><span class="Chapter_Number" lang="x-acc">9</span><span class="Verse_Number" lang="x-acc">1</span><span lang="x-acc">Xoʼon panok, i Jesus ca tijin chi be, xril jun mawach; lic mawach chi ralaxic. </span><span class="Verse_Number" lang="x-acc">2</span><span lang="x-acc">I u tijoxelab xqui tzʼonoj che:</span>
</div><div class="Paragraph"><span lang="x-acc">—Tijonel ¿wuchac xalax i achi-le mawach chi ralaxic? ¿Pachin xmacun chique ile? ¿Mokxa qui mac u chuch u kajaw, o xa u mac ire pu wach wi? —xe cha.</span>
</div><div class="Paragraph"><span class="Verse_Number" lang="x-acc">3</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—N-are ti u mac ire, xak n-are ti qui mac u chuch u kawaw ʼanawnak che. Xa che ire-le i Dios craj cu cʼut i nim laj u choʼab chique i winak. </span><span class="Verse_Number" lang="x-acc">4</span><span lang="x-acc">Presis quin ʼan i chac chi Dios in u takom li chu ʼonquil. (We xu rik i ʼij quin camic, ya n-quin chacun ta chic.) Tzʼakat cʼa paʼij, presis coj chacunic; we ya xoc ʼekum, ya n-coj chacun ta chic. </span><span class="Verse_Number" lang="x-acc">5</span><span lang="x-acc">Tzʼakat in ʼo chi chuwach i jyub taʼaj, in queje pacha i sak re i paʼij —xu bij chique.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Are xrelej u bixquil ile, xu chubaj pichʼ u cʼaxaj pulew, xu yijba pichʼ xoʼol ruʼ, y xu coj che u baʼwach i mawach. </span><span class="Verse_Number" lang="x-acc">7</span><span lang="x-acc">Teʼuri xu bij che:</span>
</div><div class="Paragraph"><span lang="x-acc">—Jat, ja chʼaja a palaj pa ya Siloe —xcha. (I tzij Siloe queʼelok: “Takom”.)</span>
</div><div class="Paragraph"><span lang="x-acc">I mawach xa ʼec, xe u chʼaja u baʼwach, y are xtzalij lok, ya ca tzun chic. </span><span class="Verse_Number" lang="x-acc">8</span><span lang="x-acc">Are ʼuri, niʼpa i je u besin, niʼpa i quilom i mawach oʼonom lok, ique xqui bij:</span>
</div><div class="Paragraph"><span lang="x-acc">—Cakil yoj, are i achi-le are i mawach chi ca cubi chu tzʼonoxic u mer —que cha.</span>
</div><div class="Paragraph"><span class="Verse_Number" lang="x-acc">9</span><span lang="x-acc">ʼO jujun xe binic:</span>
</div><div class="Paragraph"><span lang="x-acc">—Lic are ire —xe cha.</span>
</div><div class="Paragraph"><span lang="x-acc">Xak ʼo i xqui bij:</span>
</div><div class="Paragraph"><span lang="x-acc">—N-are taj, xui-ri, laj ca majawic —xe cha.</span>
</div><div class="Paragraph"><span lang="x-acc">Teʼuri i achi xu bij:</span>
</div><div class="Paragraph"><span lang="x-acc">—Katzij, yin i qui bij —xu bij.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Y xqui tzʼonoj che:</span>
</div><div class="Paragraph"><span lang="x-acc">—¿Wach u ʼonquil xa ʼano chi xat tzunic? —xe cha che.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Ire xu bij chique:</span>
</div><div class="Paragraph"><span lang="x-acc">—Are achi chi “ma Jesus” quiqui bij che, ire xu yijba pichʼ xoʼol y xu coj che in baʼwach. Teʼuri xu bij chwe: “Jat, ja chʼaja a baʼwach pa ya Siloe,” xu bij chwe. Xin ʼe ʼut y xin chʼajo; teʼuri xin tzunic —xu bij i achi chique.</span>
</div><div class="Paragraph"><span class="Verse_Number" lang="x-acc">12</span><span lang="x-acc">—¿Pa ʼo wi i achi-le? —xe cha che.</span>
</div><div class="Paragraph"><span lang="x-acc">—N-wetaʼam taj pa ʼo wi —xu bij chique.</span>
</div></div><div class="scrSection"><div class="Section_Head"><span lang="x-acc">I aj Fariséo xqui tzʼonoj che i mawach wach u tzunic</span>
</div><div class="Paragraph"><span class="Verse_Number" lang="x-acc">13</span><span lang="x-acc">Teʼuri ique xqui cʼam bi i achi chi mawach teʼek, y xa ʼe qui ya chiquiwach i je aj Fariséo. </span><span class="Verse_Number" lang="x-acc">14</span><span lang="x-acc">I Jesus, are xu yijba i xoʼol, xak xrutzirsaj i mawach, che i uxlambal ʼij xoʼon wi. </span><span class="Verse_Number" lang="x-acc">15</span><span lang="x-acc">I aj Fariséo, are xupon i achi chiquiwach, xqui tzʼonoj che wach u ʼonquil xu ʼano are xtzunic. I achi xu bij chique:</span>
</div><div class="Paragraph"><span lang="x-acc">—Xu coj xoʼol che in baʼwach, teʼuri xin chʼajo, y woʼor quin tzunic —xu bij.</span>
</div><div class="Paragraph"><span class="Verse_Number" lang="x-acc">16</span><span lang="x-acc">ʼO jujun chique i aj Fariséo xqui bij:</span>
</div><div class="Paragraph"><span lang="x-acc">—I achi chi queje ca ʼanaw ile n-re ti Dios, man ca chacun chupam i uxlambal ʼij —xe cha.</span>
</div><div class="Paragraph"><span lang="x-acc">Xak ʼo juban chic chique xqui bij:</span>
</div><div class="Paragraph"><span lang="x-acc">—¿Xataba ire ajmac laj winak, we ca tiqui chu ʼonquil tak i milágro pacha ile? —xe cha.</span>
</div><div class="Paragraph"><span lang="x-acc">Rumal-i xpe coywal chiquiwach. </span><span class="Verse_Number" lang="x-acc">17</span><span lang="x-acc">Xqui tzʼonoj chic che i achi:</span>
</div><div class="Paragraph"><span lang="x-acc">—Yet, ¿wach ca chʼob che i achi-le chi xrutzirsaj a baʼwach? ¿Pachin i achi-le ca bij yet? —xqui bij che.</span>
</div><div class="Paragraph"><span lang="x-acc">—I achi-le, are jun ajbil u tzij i Dios —xu bij i achi chique.</span>
</div><div class="Paragraph"><span class="Verse_Number" lang="x-acc">18</span><span lang="x-acc">I aj Israel winak n-cacaj ta quiqui cojo chi i achi mawach teʼek, y woʼor ca tzun chic. Rumal-i xqui siqʼuij u kajaw u chuch. </span><span class="Verse_Number" lang="x-acc">19</span><span lang="x-acc">(Are xe upon u kajaw u chuch chiquiwach) xqui tzʼonoj chique:</span>
</div><div class="Paragraph"><span lang="x-acc">—¿Are iwacʼal iri chi qui bij yix lic mawach chi ralaxic? We katzij ile, ¿wach u ʼonquil chi woʼor ca tzunic? —xe cha.</span>
</div><div class="Paragraph"><span class="Verse_Number" lang="x-acc">20</span><span lang="x-acc">I u kajaw u chuch xqui bij chique:</span>
</div><div class="Paragraph"><span lang="x-acc">—Ketaʼam chi lic are i kacʼal ile; xak ketaʼam chi mawach chi ralaxic. </span><span class="Verse_Number" lang="x-acc">21</span><span lang="x-acc">Xui-ri n-ketaʼam taj wach u ʼonquil xu ʼano chi ca tzun chic, xak n-ketaʼam taj pachin xcunaw u baʼwach. Chi tzʼonoj che ire; ire ya nim chic, ʼo chic u junab. Are ire mísmo cu bij chiwe wach u ʼonquil xu ʼano.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Queje ile xqui bij u kajaw u chuch chique man xqui xij quib chique i nimak tak aj Israel winak. I je nimak-le qui bim chic chi n-ʼus taj we jun u cojom chi Jesus are i Tolque chatal rumal i Dios. We queje ile u ʼonom jun, n-ca yaʼ ta chic che coc bi cuʼ pa qui molbal quib. </span><span class="Verse_Number" lang="x-acc">23</span><span lang="x-acc">Rumal-i, xqui bij u kajaw u chuch: “Chi tzʼonoj che ire, man ire ya tzʼakatnak chic u junab,” xe cha.</span>
</div><div class="Paragraph"><span class="Verse_Number" lang="x-acc">24</span><span lang="x-acc">Teʼuri i aj Fariséo xqui tak chic u siqʼuixic i achi chi mawach teʼek. Xqui bij che:</span>
</div><div class="Paragraph"><span lang="x-acc">—Cha bij i sak laj tzij chuwach i Dios; man yoj ketaʼam chi i achi-le lic ajmac laj winak —xqui bij che.</span>
</div><div class="Paragraph"><span class="Verse_Number" lang="x-acc">25</span><span lang="x-acc">—Yin n-wetaʼam taj we ajmac, xui wetaʼam chi yin in mawach teʼek, y woʼor quin tzun chic —xu bij.</span>
</div><div class="Paragraph"><span class="Verse_Number" lang="x-acc">26</span><span lang="x-acc">Xak xqui tzʼonoj chic che:</span>
</div><div class="Paragraph"><span lang="x-acc">—¿Wach xoʼon chawe? ¿Wach u ʼonquil xu ʼano are xat u tzunsaj? —xe cha.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Y xu bij chic chique:</span>
</div><div class="Paragraph"><span lang="x-acc">—Ya xin bij, y n-quiwaj ta qui cojo. ¿Wuchac quiwaj quin bij chic ucamul? ¿Mok quiwaj yix qui ya i wach ruʼ? —xu bij chique.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Rumal-i, xqui yoʼya i achi; xqui bij che:</span>
</div><div class="Paragraph"><span lang="x-acc">—Yet at jun chique u tijoxelab i ajmac-le, péro yoj oj u tijoxelab i mam Moises. </span><span class="Verse_Number" lang="x-acc">29</span><span lang="x-acc">Ketaʼam chi Dios xchʼaʼat ruʼ i mam Moises ujer, péro i achi-le, mi pichʼ ketaʼam pa petnak wi —que cha.</span>
</div><div class="Paragraph"><span class="Verse_Number" lang="x-acc">30</span><span lang="x-acc">I achi chi mawach teʼek xu laʼ chic u wach chique:</span>
</div><div class="Paragraph"><span lang="x-acc">—¿Wach u ʼonquil ile chi yix n-iwetaʼam taj pa petnak wi? ʼAlaj pa petnak wi, man xin u tzunsaj. </span><span class="Verse_Number" lang="x-acc">31</span><span lang="x-acc">Ketaʼam chi Dios n-que u ta ti ajmaquib wach i quiqui tzʼonoj che. Xui que u ta pachin i quiqui coj u ʼij, pachin i quiqui ʼan wach craj ire. </span><span class="Verse_Number" lang="x-acc">32</span><span lang="x-acc">Cʼa chu xebal ʼij sak n-ka tom taj we ʼo jun cu tzunsaj jun mawach chi ralaxic. </span><span class="Verse_Number" lang="x-acc">33</span><span lang="x-acc">I achi-le, we n-ruʼ ti Dios petnak wi, n-ta puʼab-i cu ʼan ile —xu bij i mawach teʼek.</span>
</div><div class="Paragraph"><span class="Verse_Number" lang="x-acc">34</span><span lang="x-acc">Teʼuri i aj Fariséo xqui bij che:</span>
</div><div class="Paragraph"><span lang="x-acc">—Yet, lic che awalaxic at sachnak chupam a mac. ¿Cawaj yet ca cʼut u tzij i Dios chake yoj? —xe cha che.</span>
</div><div class="Paragraph"><span lang="x-acc">Teʼuri xquesaj li achi pa molbalʼib, y xqui bij che chi mupon chic chila.</span>
</div></div><div class="scrSection"><div class="Section_Head"><span lang="x-acc">ʼO i je mawach pa canima</span>
</div><div class="Paragraph"><span class="Verse_Number" lang="x-acc">35</span><span lang="x-acc">I Jesus xu ta chi xquesaj li achi mawach teʼek. Are xu cʼulaj chic, xu bij che:</span>
</div><div class="Paragraph"><span lang="x-acc">—Yet, ¿cul a cʼux che u Cʼojol i Dios? —xu bij.</span>
</div><div class="Paragraph"><span class="Verse_Number" lang="x-acc">36</span><span lang="x-acc">I achi xu bij:</span>
</div><div class="Paragraph"><span lang="x-acc">—Nim laj winak, cha bij chwe pachinok, man cwaj quin cuba in cʼux che ire.</span>
</div><div class="Paragraph"><span class="Verse_Number" lang="x-acc">37</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Ya awilom chic; are yin, chi cat lapan wuʼ —xu bij che.</span>
</div><div class="Paragraph"><span class="Verse_Number" lang="x-acc">38</span><span lang="x-acc">—Kajwal, quin cuba in cʼux chawe —xu bij che, y xuqui chuwach i Jesus.</span>
</div><div class="Paragraph"><span class="Verse_Number" lang="x-acc">39</span><span lang="x-acc">Teʼuri i Jesus xu bij che:</span>
</div><div class="Paragraph"><span lang="x-acc">—Yin xin cʼun chuwach i jyub taʼaj, quin ʼalijinsaj pachin i je re i Dios y pachin i ne re taj. Niʼpa i je mawach pa canima, quin tzunsaj na chique; xak niʼpa i toʼ quiqui bij chi que tzun pa canima, que ʼelok je mawach.</span>
</div><div class="Paragraph"><span class="Verse_Number" lang="x-acc">40</span><span lang="x-acc">I aj Fariséo winak chi je ʼo chila, are xqui ta ile, je ʼo jujun chique xqui tzʼonoj che i Jesus:</span>
</div><div class="Paragraph"><span lang="x-acc">—¿Xataba yoj xak oj mawach? —xe cha che.</span>
</div><div class="Paragraph"><span class="Verse_Number" lang="x-acc">41</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Ma tene iwetaʼam chi ix mawach piwanima, n-ti mac ʼuri chiwij. Xui-ri, qui bij chi quix tzunic; rumal-i ʼo i mac chiwij —xu bij chique.</span>
</div></div><div class="scrSection"><div class="Section_Head"><span lang="x-acc">I je re i Dios quetaʼam u wach i chajinel-que</span>
</div><div class="Paragraph"><span class="Chapter_Number" lang="x-acc">10</span><span class="Verse_Number" lang="x-acc">1</span><span lang="x-acc">(I Jesus xu bij jun tzij chique tijojbal-que):</span>
</div><div class="Paragraph"><span lang="x-acc">—Sak laj tzij i quin bij chiwe: jun winak, we craj coc pa coral cuʼ i chij, cu tzucuj i ocbal; we n-coc ta che i ocbal, we xa cu cʼak rib puwi i coral, katzij xa iliʼom ʼuri, xa craj que relʼaj i chij. </span><span class="Verse_Number" lang="x-acc">2</span><span lang="x-acc">Jun we che i ocbal coc wi, are aj yuʼul chij ʼuri. </span><span class="Verse_Number" lang="x-acc">3</span><span lang="x-acc">I aj chajal re i ocbal retaʼam u wach, y cu ya ʼuri che coquic. Xak i chij quetaʼam u chʼawbal i aj yuʼul-que. Ire cu bij qui bi u chij are que u siqʼuij, y que resaj li pa coral. </span><span class="Verse_Number" lang="x-acc">4</span><span lang="x-acc">Are que ʼel li u chij, ire ca nabeaj chiquiwach; y u chij que terej bi chirij, man quetaʼam u chʼawbal. </span><span class="Verse_Number" lang="x-acc">5</span><span lang="x-acc">Ique xak n-que terej ta chirij jun we n-quetaʼam tu wach, xa que ʼanmaj chuwach, man n-quetaʼam tu wach u chʼawbal —xu bij i Jesus chique.</span>
</div><div class="Paragraph"><span class="Verse_Number" lang="x-acc">6</span><span lang="x-acc">I tzij-le, are jun tijojbal tzij xu bij i Jesus chique, péro ique n-xqui ta tu be wach usucʼ i xu bij chique.</span>
</div></div><div class="scrSection"><div class="Section_Head"><span lang="x-acc">I Jesucrísto queje pacha ʼutz laj aj yuʼul chij</span>
</div><div class="Paragraph"><span class="Verse_Number" lang="x-acc">7</span><span lang="x-acc">Rumal-i, i Jesus xu bij chic jun tzij chique:</span>
</div><div class="Paragraph"><span lang="x-acc">—Sak laj tzij i quin bij chiwe: yin in ocbal que i chij. </span><span class="Verse_Number" lang="x-acc">8</span><span lang="x-acc">Niʼpa i je cʼun-nak nabe chinwach yin, ique xa je iliʼomab, xa elaʼ quiqui ʼano. Xui-ri, i chij n-xquetamaj tu wach i qui chʼawbal. </span><span class="Verse_Number" lang="x-acc">9</span><span lang="x-acc">Chwe yin qui rik wi uchibe. Pachin i ca cʼun wuʼ, ca totaj ʼuri. Lic quin chajij; y queʼelok pacha jun chij quelsax bic, ca ʼe waʼok, y cocsax chalok.</span>
</div><div class="Paragraph"><span class="Verse_Number" lang="x-acc">10</span><span lang="x-acc">I iliʼom, we xcʼunic, xui col u ʼana elaʼ, tak i camsanic, col u ʼana cʼax chique i chij. Yin n-queje ta quin ʼan ile. Yin in cʼun-nak quin yabej qui cʼaslemal i winak, jun cʼaslemal tzʼakatnak, lic ʼo u qʼuial u chomalil. </span><span class="Verse_Number" lang="x-acc">11</span><span lang="x-acc">Yin in ʼutz laj chajinel que i we yin, queje pacha jun ʼutz laj aj chajil chij. Jun ʼutz laj aj chajil chij cu ya rib chuwach i cʼax, tupu ca camsaxic, cu tobej que u chij. Queje quin ʼan yin ile, que in tobej i winak. </span><span class="Verse_Number" lang="x-acc">12</span><span lang="x-acc">Jun toʼ aj chʼacanel, n-cʼax ta que u na i chij. Are crilo ca cʼun li jun itzel chicop, que roʼtaj can i chij, y ca ʼanmajic. Queje ile cu ʼano, man n-are ti mer cajaw i chij, ire xa mocom. Are ʼuri itzel chicop que u chap i chij, y que u quichersaj bic. </span><span class="Verse_Number" lang="x-acc">13</span><span lang="x-acc">I achi-le, xa ca ʼanmajic man n-cʼax ta que u na i chij; ire ʼo chila xa rumal i chʼacoj craj.</span>
</div><div class="Paragraph"><span class="Verse_Number" lang="x-acc">14-15</span><span lang="x-acc">(Yin n-in ta pacha i aj chʼacoj-le), in queje pacha i ʼutz laj aj chajil chij man in ʼutz laj chajinel que i winak</span><span class="scrFootnoteMarker"><a href="#F6ead2985-2e87-46b8-b117-aab6b1145be5"></a></span><span class="Note_General_Paragraph" id="F6EAD2985-2E87-46B8-B117-AAB6B1145BE5" title="t"><span lang="x-acc">10:14-15 I mer tzij xu bij are iri: In ʼutz laj chajinel que in chij.</span>
</span><span lang="x-acc"> we yin. Yin lic wetaʼam u wach in Kajaw, xak in Kajaw retaʼam in wach yin. Queje yin ile chique i winak je we yin, wetaʼam qui wach; ique xak quetaʼam in wach yin. Yin xak quin ya wib chi camsaxic, tobal-que i je we yin. </span><span class="Verse_Number" lang="x-acc">16</span><span lang="x-acc">Xak je ʼo juban chic winak, ne te aj Israel; ique xak que in siqʼuij wuʼ. Ique quiqui coj ni in tzij; coʼon panok xak jun iwach que u ʼon iwuʼ yix, y xui yin in aj chajal piwi iwonojel.</span>
</div><div class="Paragraph"><span class="Verse_Number" lang="x-acc">17</span><span lang="x-acc">I Ta cʼax quin u naʼo man yin quin ya na wib che i camic, y ca cʼun chic sak chinwach. </span><span class="Verse_Number" lang="x-acc">18</span><span lang="x-acc">Mi jun quin u camsaj we n-quin ya ta che cu ʼano, xui-ri, quin ya na wib chi quin camsaxic. Lic ʼo pinʼab chi quin ya wib chi camic, xak ʼo pinʼab quin walij chic. Man queje ile u yom in Kajaw pin ʼab —xu bij i Jesus chique.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I nimak tak aj Israel winak, are xqui ta ile, xe oc chu chapic quib puwi u tzij. </span><span class="Verse_Number" lang="x-acc">20</span><span lang="x-acc">Je qʼui chique ique xqui bij:</span>
</div><div class="Paragraph"><span lang="x-acc">—Yix, ¿wuchac qui coj retalil che? I achi-le xa chʼuj; ʼo itzel tew che —xe cha.</span>
</div><div class="Paragraph"><span class="Verse_Number" lang="x-acc">21</span><span lang="x-acc">Je ʼo juban chic chi xqui bij:</span>
</div><div class="Paragraph"><span lang="x-acc">—We jun achi ʼo itzel tew che, n-cu bij taj pacha i cu bij ire-le. ¿Xataba jun itzel tew ca tiqui chu tzunsaxic jun mawach? —xqui bij chique i cachiʼil.</span>
</div></div><div class="scrSection"><div class="Section_Head"><span lang="x-acc">I qui nimakil i aj Israel n-xqui coj tu tzij i Jesus</span>
</div><div class="Paragraph"><span class="Verse_Number" lang="x-acc">22</span><span lang="x-acc">Chupam i ʼalaj, ʼo jun nimaʼij pa tinimit Jerusalen; are i nimaʼij re i rachoch i Dios</span><span class="scrFootnoteMarker"><a href="#Fdea83107-dcef-462e-982a-a770136ac4ba"></a></span><span class="Note_General_Paragraph" id="FDEA83107-DCEF-462E-982A-A770136AC4BA" title="u"><span lang="x-acc">Chi junab junab xqui ʼan i nimaʼij-le cuxtabal re i ʼij are xutzin u yijbaxic i rachoch i Dios. (Oʼonom lok i soldádo aj Asíria qui wulijsam bi xan re u wach ja che i rachoch i Dios.) I nimaʼij-le xak ca bix che “I ʼij chi quiqui tzij wi i ʼaʼ,” man quiqui tzij i ʼaʼ pa ronojel tak ja re i tinimit.</span>
</span><span lang="x-acc"> chila. </span><span class="Verse_Number" lang="x-acc">23</span><span lang="x-acc">Che i rachoch i Dios, ʼo jun u wach ja chi u bi “U wach ja re i mam Salomon”; chila ca malcat wi i Jesus. </span><span class="Verse_Number" lang="x-acc">24</span><span lang="x-acc">Xe upon juban nimak tak aj Israel, xqui mol quib ruʼ i Jesus y xqui bij che:</span>
</div><div class="Paragraph"><span lang="x-acc">—Cʼa koyʼem na umpa ca bij chake chi at pachin yet. Cha bij i sak laj tzij we yet at Tolke chi koyʼem —xe cha che.</span>
</div><div class="Paragraph"><span class="Verse_Number" lang="x-acc">25</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Ya xin bij, y n-qui coj taj. Dios u yom chwe quin ʼan nimak tak ʼanic, cʼutbal-re in pachin yin, péro yix n-qui coj taj chi Dios u yom pinʼab. </span><span class="Verse_Number" lang="x-acc">26</span><span lang="x-acc">Yix ix queje pacha i chij chi n-quin i coj taj, man n-ix ta we yin; pacha xin bij chiwe oʼonom lok. </span><span class="Verse_Number" lang="x-acc">27</span><span lang="x-acc">Niʼpa i je we yin quetaʼam in chʼawbal. Yin wetaʼam qui wach, xak ique que terej chwij pacha quiqui ʼan i chij: quetaʼam u chʼawbal i cajaw, y que terej chirij. </span><span class="Verse_Number" lang="x-acc">28</span><span lang="x-acc">Y yin quin ya i qui cʼaslemal chi n-tu qʼuisic. Lic n-que sach taj; xak mi ta jun cu maj chwe. </span><span class="Verse_Number" lang="x-acc">29</span><span lang="x-acc">Are in Kajaw je u yom ique chwe. In Kajaw, nim ni u choʼab chiquiwach conojel; mi jun ca tiqui chi qui majic che. </span><span class="Verse_Number" lang="x-acc">30</span><span lang="x-acc">Yin, ruʼ in Kajaw, xa oj jun —xu bij i Jesus chique.</span>
</div><div class="Paragraph"><span class="Verse_Number" lang="x-acc">31</span><span lang="x-acc">Rumal-i, i nimak tak aj Israel winak xe oc chic chu yaquic abaj, quiqui coj che, quiqui bij ique. </span><span class="Verse_Number" lang="x-acc">32</span><span lang="x-acc">Are ʼuri i Jesus xu bij chique:</span>
</div><div class="Paragraph"><span lang="x-acc">—Rumal in Kajaw, in ʼanom u qʼuial tak ʼutz chiwach. ¿Pachique che tak i in ʼanomle u petsam iwoywal yix? ¿Wach rumal quiwaj qui coj abaj chwe? —coʼono.</span>
</div><div class="Paragraph"><span class="Verse_Number" lang="x-acc">33</span><span lang="x-acc">Teʼuri i nimak tak aj Israel xqui bij che:</span>
</div><div class="Paragraph"><span lang="x-acc">—N-rumal ta jun ʼutz a ʼanom chi caka coj abaj chawe. Caka ʼan na chawe man n-ʼus ti a bim chuwach i Dios; yet ca bij chi at xak jun ruʼ i Dios. Queje ile ca bij, y yet xa at jun chi winak —xe cha che.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—I ʼatbal tzij tzʼibtal can rumal i mam Moises, cu bij chi Dios u bim i tzij-i: “Iwonojel yix ix tiox,” xu bij. </span><span class="Verse_Number" lang="x-acc">35</span><span lang="x-acc">Ketaʼam chi niʼpa i tzʼibtal chupam i wuj re i Dios, lic katzij. Bay, cu bij chi niʼpa i quiqui cʼam u tzij i Dios pa qui cʼux, ire cu bij chi je tiox. </span><span class="Verse_Number" lang="x-acc">36</span><span lang="x-acc">Y yin, Dios in u chom, xak in u takom chuwach i jyub taʼaj. ¿wuchac ʼut qui bij yix chi in kajsam u ʼij i Dios man xin bij chi in u Cʼojol i Dios? </span><span class="Verse_Number" lang="x-acc">37</span><span lang="x-acc">Yin we n-quin tijin ta chu ʼanic u chac in Kajaw, min i coj ʼuri. </span><span class="Verse_Number" lang="x-acc">38</span><span lang="x-acc">We n-qui cuba ta i cʼux chwe yin, tupu quin ʼan u chac in Kajaw, chi cuba i cʼux che wach tak quin ʼano. We queje ile qui ʼano, lic quiwetamaj ʼuri chi i Ta chicaj ʼo chwe yin, y yin xak in ʼo che ire —xu bij i Jesus chique.</span>
</div><div class="Paragraph"><span class="Verse_Number" lang="x-acc">39</span><span lang="x-acc">Rumal-i, xcaj tan chic i nimak tak aj Israel quiqui tzʼapij i Jesus, péro ire xtiqui chi relsaxic rib chiquixol.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Teʼuri, i Jesus xa ʼax chic chʼakap che i ya Jordan. Chila xcanaj wi, pa xu kajsaj wi ya i ma Wan piquiwi i winak oʼonom lok. </span><span class="Verse_Number" lang="x-acc">41</span><span lang="x-acc">Je qʼui i winak xe upon ruʼ i Jesus, y xqui bij chiquiwach:</span>
</div><div class="Paragraph"><span lang="x-acc">—I ma Wan, katzij n-ta jun milágro xu cʼutu, xui-ri niʼpa i xu bij chirij i achi-le, lic sak laj tzij —xe cha.</span>
</div><div class="Paragraph"><span class="Verse_Number" lang="x-acc">42</span><span lang="x-acc">Je qʼui i winak xqui cuba qui cʼux che i Jesus chila.</span>
</div></div><div class="scrSection"><div class="Section_Head"><span lang="x-acc">U camic i ma Lázaro</span>
</div><div class="Paragraph"><span class="Chapter_Number" lang="x-acc">11</span><span class="Verse_Number" lang="x-acc">1</span><span lang="x-acc">ʼO jun achi, ma Lázaro u bi, lic iwab. Ire are qui xibal i ati Mariy i ati Márta, je jekel pa ral tinimit Betánia. </span><span class="Verse_Number" lang="x-acc">2</span><span lang="x-acc">I ati Mariy-le, are ati Mariy chi xoʼon panok, xcojow cunbal muy che rakan i Kajwal, y xu chakijsaj ruʼ u wi. Ire, ranab i ma Lázaro chi iwab. </span><span class="Verse_Number" lang="x-acc">3</span><span lang="x-acc">I je queb ranab-le, xqui tak rason ruʼ i Jesus, xqui bij bic:</span>
</div><div class="Paragraph"><span lang="x-acc">—Kajwal, lic iwab i achi chi cʼax ca naʼo —xqui bij.</span>
</div><div class="Paragraph"><span class="Verse_Number" lang="x-acc">4</span><span lang="x-acc">I Jesus, are xu ta ile, xu bij:</span>
</div><div class="Paragraph"><span lang="x-acc">—I yobil-le, n-are ta ca qʼuisaw u camic. Are i rumal re, are ca ʼalijinsaw u ʼij u choʼab i Dios, ca ʼalijinsaw u ʼij u choʼab i u Cʼojol i Dios chique i winak —xu bij.</span>
</div><div class="Paragraph"><span class="Verse_Number" lang="x-acc">5</span><span lang="x-acc">I Jesus lic cʼax que u na i oxib alcʼwa-laxel-le. </span><span class="Verse_Number" lang="x-acc">6</span><span lang="x-acc">(Tupu cʼax que u naʼo), are xu ta chi iwab i ma Lázaro, xcanaj chic queb ʼij chila pa ʼo wi. </span><span class="Verse_Number" lang="x-acc">7</span><span lang="x-acc">Teʼuri xu bij chique u tijoxelab:</span>
</div><div class="Paragraph"><span lang="x-acc">—Coj ʼe chic pa Judéa (pa jekel wi i ma Lázaro).</span>
</div><div class="Paragraph"><span class="Verse_Number" lang="x-acc">8</span><span lang="x-acc">I u tijoxelab xqui bij che:</span>
</div><div class="Paragraph"><span lang="x-acc">—Tijonel, ¿cawaj bari cat ʼe tan chic chila? Man cacaj teʼek i nimak tak aj Israel chila cat qui camsaj che abaj —xe cha che.</span>
</div><div class="Paragraph"><span class="Verse_Number" lang="x-acc">9</span><span lang="x-acc">(I Jesus xu bij jun tzij chique, ʼilbal-re chi maja cu rik i ʼij ca camic.) Xu bij:</span>
</div><div class="Paragraph"><span lang="x-acc">—¿Xataba n-ta cablajuj ʼor che jun ʼij? ʼOlic pues. We jun ca bin paʼij, n-ta cu taquij wi rib, man ʼo i sak chuwach i jyub taʼaj crilo. </span><span class="Verse_Number" lang="x-acc">10</span><span lang="x-acc">Péro we jun ca bin chaʼab, cu taquij rakan, man n-ti sak ruʼ —xu bij.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Teʼuri xu bij i Jesus chique:</span>
</div><div class="Paragraph"><span lang="x-acc">—I kamig ma Lázaro ya xwaric, xui-ri ca ʼe in cʼastaj —xu bij.</span>
</div><div class="Paragraph"><span class="Verse_Number" lang="x-acc">12</span><span lang="x-acc">I u tijoxelab xqui bij che:</span>
</div><div class="Paragraph"><span lang="x-acc">—Kajwal, we xa cwaric, lic cutzir-i —xe cha.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Xui-ri, i usucʼ u tzij i Jesus queʼelok chi ma Lázaro camnak chic. I u tijoxelab xqui chʼob ique chi xa cwaric, man queje ile xu bij i Jesus. </span><span class="Verse_Number" lang="x-acc">14</span><span lang="x-acc">Teʼuri i Jesus xu ʼalijinsaj u tzij chique; xu bij:</span>
</div><div class="Paragraph"><span lang="x-acc">—I ma Lázaro ya xcamic. </span><span class="Verse_Number" lang="x-acc">15</span><span lang="x-acc">Quin quicotic chi n-in ta chila are xcamic. ʼUtz queʼel chiwe yix, man ca cowir u cubibal i cʼux chwe, rumal wach i quin ʼan na. Bay. Joʼ, jo kila —xu bij chique.</span>
</div><div class="Paragraph"><span class="Verse_Number" lang="x-acc">16</span><span lang="x-acc">ʼO jun chique i tijoxelab, ma Tomas u bi, xak “a-Yox” quiqui bij che. Ire xu bij chique i juban chic tijoxelab:</span>
</div><div class="Paragraph"><span lang="x-acc">—Xak choj ʼoj yoj ruʼ, chakachiʼilaj bi i ka Mayes; we quiqui camsaj, xak coj qui camsaj yoj ruʼ —xu bij.</span>
</div></div><div class="scrSection"><div class="Section_Head"><span lang="x-acc">I Jesucrísto are rajaw i cʼaslemal</span>
</div><div class="Paragraph"><span class="Verse_Number" lang="x-acc">17</span><span lang="x-acc">Are xupon i Jesus chila pa Betánia, ʼo chic cajib ʼij che u mukic i ma Lázaro. </span><span class="Verse_Number" lang="x-acc">18</span><span lang="x-acc">I ral tinimit Betánia, n-naj ta ʼo wi che i Jerusalen, colo queb kilómetro ruʼ nicʼaj ʼo che u najtil. </span><span class="Verse_Number" lang="x-acc">19</span><span lang="x-acc">Rumal-i je qʼui chique i aj Israel winak xe ʼe quila i ati Márta i ati Mariy, que qui pacbej qui bis rumal u camic i qui xibal. </span><span class="Verse_Number" lang="x-acc">20</span><span lang="x-acc">I ati Márta, are xu ta chi xupon i Jesus, xa ʼe u cʼulaj; xui-ri, i ati Mariy xcanaj can ruʼ ja. </span><span class="Verse_Number" lang="x-acc">21</span><span lang="x-acc">I ati Márta xu bij che i Jesus:</span>
</div><div class="Paragraph"><span lang="x-acc">—Kajwal, we tene at ʼo chi, n-queje tene ca cam-i in xibal. </span><span class="Verse_Number" lang="x-acc">22</span><span lang="x-acc">Péro wetaʼam chi Dios cu ya na chawe wach ca tzʼonoj che —xu bij che i Jesus.</span>
</div><div class="Paragraph"><span class="Verse_Number" lang="x-acc">23</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—I a xibal ca cʼasi chic.</span>
</div><div class="Paragraph"><span class="Verse_Number" lang="x-acc">24</span><span lang="x-acc">I ati Márta xu bij che:</span>
</div><div class="Paragraph"><span lang="x-acc">—Wetaʼam chi ire cwalij chic are que walij i camnak pa qʼuisbal ʼij —xu bij.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Are ʼuri i Jesus xu bij che:</span>
</div><div class="Paragraph"><span lang="x-acc">—Are yin que in walijsaj i je camnak; are yin in qui cʼaslemal. Pachin cu cuba u cʼux chwe yin, we xcamic, ca cʼun chic sak chuwach. </span><span class="Verse_Number" lang="x-acc">26</span><span lang="x-acc">Xak pachin i cʼaslic, we xu cuba u cʼux chwe yin, lic n-ca cam taj. ¿Cat cojon yet che ile? —xu bij che.</span>
</div><div class="Paragraph"><span class="Verse_Number" lang="x-acc">27</span><span lang="x-acc">I ati Márta xu bij:</span>
</div><div class="Paragraph"><span lang="x-acc">—In cojom ile, Kajwal. Cul in cʼux che chi yet at i Crísto, at Racʼal i Dios; are yet chi ʼax koyʼem wi a cʼunic chuwach i jyub taʼaj —xcha.</span>
</div></div><div class="scrSection"><div class="Section_Head"><span lang="x-acc">I Jesus xoʼ chila pa muktal wi i ma Lázaro</span>
</div><div class="Paragraph"><span class="Verse_Number" lang="x-acc">28</span><span lang="x-acc">Are xbitaj ile, teʼuri i ati Márta xa ʼe chu siqʼuixic u chaʼ, chi ati Mariy. Xu bij che aliʼal:</span>
</div><div class="Paragraph"><span lang="x-acc">—I ka Tijonel ya xcʼunic y cat u siqʼuij —xu bij.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I ati Mariy, are xu ta ile, juntir xwalijic, xa ʼe chu cʼulaxic i Jesus. </span><span class="Verse_Number" lang="x-acc">30</span><span lang="x-acc">I Jesus cʼa maja coc che i tinimit; chila ʼo wi pa xcʼulax wi rumal i ati Márta. </span><span class="Verse_Number" lang="x-acc">31</span><span lang="x-acc">I aj Israel winak chi je ʼo chi rachoch i ati Mariy, quiqui pacbej u bis, are xquilo chi juntir xa ʼe i ati Mariy, xqui chʼobo chi mok chila ca ʼe oʼ wi pa muktal wi u xibal. Rumal-i ique xe terej bic. </span><span class="Verse_Number" lang="x-acc">32</span><span lang="x-acc">I ati Mariy xupon chila ruʼ i Jesus. Are xril u wach, xuqui chuwach y xu bij che:</span>
</div><div class="Paragraph"><span lang="x-acc">—Kajwal, we tene at ʼo chi, n-queje tene ca cam-i in xibal —xu bij.</span>
</div><div class="Paragraph"><span class="Verse_Number" lang="x-acc">33</span><span lang="x-acc">I Jesus xril ati Mariy coʼic, xak xe ril i juban je ʼo ruʼ que oʼic. Ile n-xu maj tu wach y xa ʼutut u cʼux. </span><span class="Verse_Number" lang="x-acc">34</span><span lang="x-acc">Xu tzʼonoj chique:</span>
</div><div class="Paragraph"><span lang="x-acc">—¿Pa xi muk wi i a-Lázaro? —coʼono.</span>
</div><div class="Paragraph"><span lang="x-acc">—Kajwal, chol awila —xe cha che.</span>
</div><div class="Paragraph"><span class="Verse_Number" lang="x-acc">35</span><span lang="x-acc">I Jesus xoʼic. </span><span class="Verse_Number" lang="x-acc">36</span><span lang="x-acc">Rumal-i, i aj Israel winak xqui bij:</span>
</div><div class="Paragraph"><span lang="x-acc">—Chiwilapeʼ, lic cʼax cu na i ma Lázaro —xe cha.</span>
</div><div class="Paragraph"><span class="Verse_Number" lang="x-acc">37</span><span lang="x-acc">Xak je ʼo jujun chique xqui bij:</span>
</div><div class="Paragraph"><span lang="x-acc">—Are ire-le chi xu tzunsaj i mawach. We tene ʼo ire chi ¿ca cam nawi i ʼetz ma Lázaro? —xqui bij chiquiwach.</span>
</div></div><div class="scrSection"><div class="Section_Head"><span lang="x-acc">Wach u walijsaxic i ma Lázaro chiquixol i camnak</span>
</div><div class="Paragraph"><span class="Verse_Number" lang="x-acc">38</span><span lang="x-acc">I Jesus lic xa ʼutut tan chic pu cʼux, y xtejeb pan pa muktal wi i ma Lázaro. I jul pa qui mukum wi qui worom che jun abaj, tzʼapim can u chiʼ ruʼ jun abaj. </span><span class="Verse_Number" lang="x-acc">39</span><span lang="x-acc">I Jesus xu bij:</span>
</div><div class="Paragraph"><span lang="x-acc">—Chiwesaj i abaj-le.</span>
</div><div class="Paragraph"><span lang="x-acc">I ati Márta, chi ranab i camnak xu bij che i Jesus:</span>
</div><div class="Paragraph"><span lang="x-acc">—Kajwal, ya n-ʼus ta chic; ya ʼo chic ruxlab man ya ʼo chic cajib ʼij che —coʼono.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Are ʼuri i Jesus xu bij:</span>
</div><div class="Paragraph"><span lang="x-acc">—¿Xataba n-in bim ta chawe, we cul a cʼux chwe, cawil i nim laj u ʼij u choʼab i Dios? —xu bij che.</span>
</div><div class="Paragraph"><span class="Verse_Number" lang="x-acc">41</span><span lang="x-acc">Are ʼuri xquesaj abaj chu chiʼ i jul. I Jesus xtaken chicaj, xu bij:</span>
</div><div class="Paragraph"><span lang="x-acc">—Ta, quin tioxij chawe man a tom in tzij. </span><span class="Verse_Number" lang="x-acc">42</span><span lang="x-acc">Yin wetaʼam chi yet ʼax quin a ta wi, péro xin bij i tzij-le cumal que i winak-i, man ʼutz quiqui coj ique chi yet in a takom lok —xu bij.</span>
</div><div class="Paragraph"><span class="Verse_Number" lang="x-acc">43</span><span lang="x-acc">Are xbitaj ile rumal, teʼuri co xchʼawic; xu bij:</span>
</div><div class="Paragraph"><span lang="x-acc">—A-Lázaro, ¡chat el lok! —xcha.</span>
</div><div class="Paragraph"><span class="Verse_Number" lang="x-acc">44</span><span lang="x-acc">Juntir xel li camnak, balʼatim i rakan u ʼab pa cʼul; i u palaj xak pasim pa cʼul. I Jesus xu bij:</span>
</div><div class="Paragraph"><span lang="x-acc">—Chi toro, man ca binic —xu bij chique.</span>
</div></div><div class="scrSection"><div class="Section_Head"><span lang="x-acc">Xqui tzucuj wach u chapic i Jesus</span>
</div><div class="Paragraph"><span class="Verse_Number" lang="x-acc">45</span><span lang="x-acc">I aj Israel winak chi je petnak ruʼ i ati Mariy, je qʼui xqui cuba qui cʼux che i Jesus rumal wach i xquilo. </span><span class="Verse_Number" lang="x-acc">46</span><span lang="x-acc">Xui-ri je ʼo jujun chique xe ʼe chu bixquil chique i aj Fariséo wach i xu ʼan i Jesus. </span><span class="Verse_Number" lang="x-acc">47</span><span lang="x-acc">Rumal-i, i aj Fariséo, xak cuʼ i ajwab sacerdóte, xe ʼe chu molic quib cuʼ i aj nucʼbal tʼisbal. Are qui molom quib, xqui bij chiquiwach:</span>
</div><div class="Paragraph"><span lang="x-acc">—¿Wach caka ʼano? I achi-le, mas i milágro ca tijin chu ʼanic. </span><span class="Verse_Number" lang="x-acc">48</span><span lang="x-acc">We toʼ queje ile caka canaj, conojel i winak quiqui coj ni u tzij i achi-le. Teʼuri i ʼatbal tzij pa Róma que u tak li rakan u ʼab, quiqui maj i rachoch i Dios waral, xak quiqui ya quib puwi i ka tinimit —xqui bij.</span>
</div><div class="Paragraph"><span class="Verse_Number" lang="x-acc">49</span><span lang="x-acc">Teʼuri, i mer cajʼatzil i sacerdóte che i junab-le, ma Caifas u bi, ire xu bij chique i qui molom quib:</span>
</div><div class="Paragraph"><span lang="x-acc">—¡Yix n-ta ʼo iwetaʼam! </span><span class="Verse_Number" lang="x-acc">50</span><span lang="x-acc">¿N-qui chʼob ta bari chi ʼutz queʼel chake we ta ca cam jun achi, xa jun, pa qui qʼuexel conojel i winak? Queje ile, n-ca sach tu wach ronojel i ka tinimit —xu bij chique.</span>
</div><div class="Paragraph"><span class="Verse_Number" lang="x-acc">51</span><span lang="x-acc">I mam Caifas, are xu bij i tzij-le, n-toʼ ta pu jolom ire xpe wi; ruʼ i Dios petnak wi u bixquil ile. Dios xa ʼanaw che are xu bij i tzij-le, man i mam-le ʼatz laj sacerdóte che i junab-le. Queje ile, xu ʼalijinsaj chique chi Jesus ca cam na pa qui qʼuexel i aj Israel winak. </span><span class="Verse_Number" lang="x-acc">52</span><span lang="x-acc">Y n-xui ta chique i aj Israel; xak ca cam na, junamsabal-que conojel i je racʼal i Dios chi je ʼo chuwach tak i jyub taʼaj.</span>
</div><div class="Paragraph"><span class="Verse_Number" lang="x-acc">53</span><span lang="x-acc">Che i ʼij-le, i nimak tak aj Israel xqui jek u yijbaxic wach u camsaxic i Jesus quiqui ʼano. </span><span class="Verse_Number" lang="x-acc">54</span><span lang="x-acc">Rumal-i, i Jesus n-xmalcat ta chic chiquiwach u qʼuial aj Israel winak chila pa Judéa, xui-ri xa ʼe che jun aldéa chi ʼo chu chiʼ i chakij jyub pa n-ta wi winak. I aldéa-le, Efrain u bi. Chila xcanaj wi cuʼ u tijoxelab.</span>
</div><div class="Paragraph"><span class="Verse_Number" lang="x-acc">55</span><span lang="x-acc">Are ya mer cu rik i ʼij re i páscua que i aj Israel winak, je qʼui i winak xe ʼel pa qui tinimit, xe ʼe cʼa Jerusalen. Xe ʼe chu ʼanic rawasil, ʼanbal chʼam che quib chuwach i Dios man ya ca cʼun i nimaʼij páscua. </span><span class="Verse_Number" lang="x-acc">56</span><span lang="x-acc">Are xe malcat pa tinimit Jerusalen, xqui tij u takexic chiquixol i winak, ʼilbal-re we ca cʼun i Jesus. Are xe oc pa rachoch i Dios, xqui tzʼonoj chiquiwach:</span>
</div><div class="Paragraph"><span lang="x-acc">—¿Wach qui chʼob yix? ¿Ca cʼun nawi che i nimaʼij-i? ¿O n-ca cʼun taj? —xe cha.</span>
</div><div class="Paragraph"><span class="Verse_Number" lang="x-acc">57</span><span lang="x-acc">I aj Fariséo, xak cuʼ i ajwab sacerdóte xquesaj u bixquil chique i winak: “We xiwil u wach i Jesus, chi bij chake,” xqui bij. Queje ile xqui bij man cacaj ique quiqui chapo.</span>
</div></div><div class="scrSection"><div class="Section_Head"><span lang="x-acc">U cojic i cunbal muy che i rakan i Jesus</span>
</div><div class="Paragraph"><span class="Chapter_Number" lang="x-acc">12</span><span class="Verse_Number" lang="x-acc">1</span><span lang="x-acc">Wakib ʼij chuxeʼ li nimaʼij páscua, xa ʼe chic i Jesus pa Betánia, pa jekel wi i ma Lázaro chi walijsam chic rumal i Jesus are xcam teʼek. </span><span class="Verse_Number" lang="x-acc">2</span><span lang="x-acc">Are xupon chila, xqui ʼan jun nim laj waʼim cojbal u ʼij i Jesus. I ati Márta ca tijin chi qui tzukic; i ma Lázaro, xak juban chic achiab, je cul chi mexa ruʼ i Jesus. </span><span class="Verse_Number" lang="x-acc">3</span><span lang="x-acc">I ati Mariy rucʼam jun lamet cunbal lic muy, ʼantal che jun ʼes, nárdo u bi, pakal rajil. Xu coj i cunbal muy che i rakan i Jesus, y xu chakijsaj ruʼ u wi. I u muyal i cunbal, lic xa ʼe ruxlab paja.</span>
</div><div class="Paragraph"><span class="Verse_Number" lang="x-acc">4</span><span lang="x-acc">I ma Júdas Iscarióte, chi u cʼojol i mam Simon, n-xu ya tu wach che, wach i xu ʼan i ixok. Ire are jun chique i u tijoxelab i Jesus, chi xak xu cʼayij i Jesus xoʼon panok. </span><span class="Verse_Number" lang="x-acc">5</span><span lang="x-acc">Ire xu bij:</span>
</div><div class="Paragraph"><span lang="x-acc">—I cunbal muy-le, ʼutz we tene xu cʼayij y cu cʼam li mer que u tobej que i nibaʼib, man ile, rajil tres ciéntos quetzales —xu bij i ma Júdas.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Péro n-are ti tobal-que i nibaʼib xu chʼobo; ire xa iliʼom, craj crelʼaj i mer. Man ire, aj cʼolol mer chiquij i rachiʼil; ʼolic queje coʼon che i mer chi qui molom, xa crelʼaj. </span><span class="Verse_Number" lang="x-acc">7</span><span lang="x-acc">Teʼuri i Jesus xu bij che i ma Júdas:</span>
</div><div class="Paragraph"><span lang="x-acc">—Ma yaj i ixok-i. Ire ʼax u cʼolom wi i cunbal muy-le, cu bacbej re in chʼacul, yij-bal-we che in mukic. </span><span class="Verse_Number" lang="x-acc">8</span><span lang="x-acc">I nibaʼib, nic are wi je ʼo iwuʼ, pachique ʼij quiwaj qui ya chique, ʼis ʼutz. Péro yin n-quin najtin ta chic iwuʼ —xu bij i Jesus che.</span>
</div></div><div class="scrSection"><div class="Section_Head"><span lang="x-acc">Xqui tzucuj u camsaxic i ma Lázaro</span>
</div><div class="Paragraph"><span class="Verse_Number" lang="x-acc">9</span><span lang="x-acc">Je qʼui chique i aj Israel winak xqui ta rason chi Jesus ʼo pa Betánia. Xe ʼe chila, n-xui ta rumal cacaj rilic i Jesus, xak cacaj rilic i ma Lázaro chi walijsam chiquixol i camnak rumal i Jesus. </span><span class="Verse_Number" lang="x-acc">10</span><span lang="x-acc">Rumal-i, i ajwab sacerdóte xqui bij chiquiwach chi ma Lázaro xak quiqui camsaj na. </span><span class="Verse_Number" lang="x-acc">11</span><span lang="x-acc">Queje xqui chʼob ile, man rumal re i ma Lázaro je qʼui i aj Israel winak xqui cuba qui cʼux che i Jesus; xqui mayij can u cojic qui tzij i ajwab sacerdóte.</span>
</div></div><div class="scrSection"><div class="Section_Head"><span lang="x-acc">I u cʼulaxic i Jesus cumal i winak pa Jerusalen</span>
</div><div class="Paragraph"><span class="Verse_Number" lang="x-acc">12</span><span lang="x-acc">Chucab ʼij i Jesus xel pa Betánia y xu maj u be pa Jerusalen. Je qʼui i winak je upon-nak pa Jerusalen chi rilic i nimaʼij páscua. Ique xqui ta rason chi Jesus cupon na chila pa tinimit Jerusalen. </span><span class="Verse_Number" lang="x-acc">13</span><span lang="x-acc">Rumal-i, xqui tzucuj u xak pálma, y xe ʼe chu cʼulaxic i Jesus. Are que tijin chi be, xe siqʼuin chu bixquil i tzij-i:</span>
</div><div class="Paragraph"><span lang="x-acc">—¡Hosánna! ¡Nim u ʼij i Dios! ¡Dios chu ya ni ʼutz puwi i jun-i chi u takom na lok! ¡Chu ya ni ʼutz puwi i jun-i chi ka ʼAtol Tzij yoj oj aj Israel winak!</span><span class="scrFootnoteMarker"><a href="#Fb61340f4-9f08-4403-8ee3-22518260e57d"></a></span><span class="Note_General_Paragraph" id="FB61340F4-9F08-4403-8EE3-22518260E57D" title="v"><span lang="x-acc">(Sálmo 118:25, 26) Niʼpa i tzij-i, ʼax quiqui bij wi chi junab junab, are quiqui ʼan i nimaʼij pa rachoch i Dios, cuxtabal-re i qui mujbal ujer, are xe bin wi che i jyub tzʼinilic. I tzij-le pacha quiqui bixaj are que sutin chirij i altar pa quiqui sujuj wi qui qʼuexel chuwach i Dios. Are quiqui ʼan ile, xak cucʼam u xak pálma piqui ʼab.</span>
</span><span lang="x-acc"> —xe cha.</span>
</div><div class="Paragraph"><span class="Verse_Number" lang="x-acc">14</span><span lang="x-acc">I Jesus xu rik jun buru, y xa ʼan chirij. Xeʼelok pacha i tzʼibtal chupam i wuj ujer, man i Dios u bim canok:</span>
</div><div class="Paragraph"><span class="Verse_Number" lang="x-acc">15</span><span lang="x-acc">Mi xij iwib yix chi ix aj Sion;</span><span class="scrFootnoteMarker"><a href="#F9fa2f7c6-c4bf-467a-99d7-ead1370a79d2"></a></span><span class="Note_General_Paragraph" id="F9FA2F7C6-C4BF-467A-99D7-EAD1370A79D2" title="w"><span lang="x-acc">I Sion-le, mísmo are i tinimit Jerusalen.</span>
</span>
</div><div class="Line1"><span lang="x-acc">chiwilapeʼ, ya xcʼun i ʼAtol Tzij yix ʼan-nak chirij jun ral buru.</span>
</div><div class="Paragraph_Continuation"><span lang="x-acc">(Queje ile tzʼibtal ujer chupam i wuj re i Dios.</span><span class="scrFootnoteMarker"><a href="#F94a8fe74-5315-4c80-bcd9-45d5155937ce"></a></span><span class="Note_General_Paragraph" id="F94A8FE74-5315-4C80-BCD9-45D5155937CE" title="x"><span lang="x-acc">Zacarías 9:9</span>
</span><span lang="x-acc">)</span>
</div><div class="Paragraph"><span class="Verse_Number" lang="x-acc">16</span><span lang="x-acc">I u tijoxelab i Jesus, are xquil ile, n-xqui ta tu be wach usucʼ. Xoʼon panok, are xocsax u ʼij u chomal, teʼuri xcʼun chi qui cʼux chi are i xeʼelok pacha i tzʼibtal can ujer.</span>
</div><div class="Paragraph"><span class="Verse_Number" lang="x-acc">17</span><span lang="x-acc">I winak chi quilom wach i u ʼanom i Jesus che i ma Lázaro, xqui paxsaj rason wach i quilom: chi Jesus xu siqʼuij i ma Lázaro pa i muktal wi, y xu cʼunsaj sak chuwach. </span><span class="Verse_Number" lang="x-acc">18</span><span lang="x-acc">Rumal-i, je qʼui i winak xe walij chu cʼulaxic i Jesus; ique qui tom rason wach i milágro xoʼon che i ma Lázaro. </span><span class="Verse_Number" lang="x-acc">19</span><span lang="x-acc">Are ʼuri i Fariséo xqui bij chiquiwach:</span>
</div><div class="Paragraph"><span lang="x-acc">—Ya xiwilo, lic n-ta queʼel wi wach i caka ʼano. Chiwilapeʼ, conojel i winak que terej chirij —xqui bij.</span>
</div></div><div class="scrSection"><div class="Section_Head"><span lang="x-acc">ʼO i aj Griégo winak xqui tzucuj i Jesus</span>
</div><div class="Paragraph"><span class="Verse_Number" lang="x-acc">20</span><span lang="x-acc">Je qʼui i je upon-nak pa Jerusalen ca ʼe qui cojbej u ʼij i Dios chupam i nimaʼij-le. Chiquixol ique je ʼo juban aj Griégo winak. </span><span class="Verse_Number" lang="x-acc">21</span><span lang="x-acc">Ique-le xe tejeb ruʼ i ma Felípe</span><span class="scrFootnoteMarker"><a href="#F2246d10f-93f5-48f2-be1b-2f1b76596cea"></a></span><span class="Note_General_Paragraph" id="F2246D10F-93F5-48F2-BE1B-2F1B76596CEA" title="y"><span lang="x-acc">12:21,22 I ma Felípe y ma Andres, i qui bi ique-le, aj Griégo. Colo rumal-i i aj Griégo xqui ʼijla i ma Felípe.</span>
</span><span lang="x-acc"> chi aj pa tinimit Betsáida re i Galiléa, y xqui bij che:</span>
</div><div class="Paragraph"><span lang="x-acc">—Nim laj winak, cakaj cakil u wach i Jesus —xe cha.</span>
</div><div class="Paragraph"><span class="Verse_Number" lang="x-acc">22</span><span lang="x-acc">I ma Felípe xa ʼe chu bixquil che i ma Andres. Teʼuri che queb, xe ʼe chu bixquil che i Jesus chi je ʼo i aj Griégo winak quiqui chʼob rakan. </span><span class="Verse_Number" lang="x-acc">23</span><span lang="x-acc">Teʼuri i Jesus xu bij chique:</span>
</div><div class="Paragraph"><span lang="x-acc">—Ya xu rik i ʼij ca ʼalijinsax in ʼij yin chi in Achi aj Chicaj —xcha.</span>
</div><div class="Paragraph"><span class="Verse_Number" lang="x-acc">24</span><span lang="x-acc">(Teʼuri i Jesus xu bij jun tijojbal tzij cumal i aj Griégo:)</span>
</div><div class="Paragraph"><span lang="x-acc">—Pacha coʼon ija re i trígo are ca tiquic: jun ija, we cu ya u wach, nabe ʼo u chac ca mukic. We n-ca muk taj, n-tu wach cu yaʼo. We xmukic, calax tan chic y cu ya u qʼuial u wach. (Queje coʼon ile chwe yin are quin muktajic.) </span><span class="Verse_Number" lang="x-acc">25</span><span lang="x-acc">(Queje ile coʼon i ka cʼaslemal.) Pachin jun toʼ cʼax cu na u cʼaslemal waral chuwach i jyub taʼaj, cu sach u wach u cʼaslemal chila chicaj. Péro we ʼo jun, n-cʼax ta cu na u cʼaslemal waral chuwach i jyub taʼaj, are cu chʼac u cʼaslemal ʼuri chi n-ca qʼuis ta chic. </span><span class="Verse_Number" lang="x-acc">26</span><span lang="x-acc">We ʼo jun craj cu ʼan in chac, cha terej chwij, man pa in ʼo wi yin, xak chila ca qʼuiji wi i wajchac. We ʼo jun cu ʼan in chac yin, in Kajaw cu coj na ʼuri u ʼij.</span>
</div></div><div class="scrSection"><div class="Section_Head"><span lang="x-acc">I Jesus xu bij wach i camic quicʼaw wi</span>
</div><div class="Paragraph"><span class="Verse_Number" lang="x-acc">27</span><span lang="x-acc">Woʼor lic ca cʼachir in cʼux. ¿Wach quin ʼan ʼut? ¿Xataba quin bij che in Kajaw: “Chin awesaj chuwach i camic chi ca pe chwij,” quin cha? N-quin bij taj, man xa rumal ile xin cʼun chuwach i jyub taʼaj —xcha.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Teʼuri xu bij:</span>
</div><div class="Paragraph"><span lang="x-acc">—Ta, cha cʼutu li a choʼab, quiqui cojbej ni a ʼij i winak —xu bij. Are ʼuri xtataj jun tzij chi xchʼaw li chicaj:</span>
</div><div class="Paragraph"><span lang="x-acc">—Ya in ʼanom chic, y quin ʼan tan chic —xu bij i tzij.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I winak chi je ʼo chila, are xqui ta i tzij chi xchʼaw li chicaj, xqui bij chi are ray xchʼawic</span><span class="scrFootnoteMarker"><a href="#F0018ede0-bcbb-4f16-8b8c-cec5606032a6"></a></span><span class="Note_General_Paragraph" id="F0018EDE0-BCBB-4F16-8B8C-CEC5606032A6" title="z"><span lang="x-acc">I aj Griégo winak quiqui bij chi u Cʼojol i Dios ʼo pu ʼab que u tak u chʼawbal ray. Rumal-i are xchʼaw i pacha ray, pent xqui ta u be chi Jesus are u Cʼojol i Dios. Chique ique ʼo usucʼ chiquiwach are quiqui ta i chʼawbal pacha ile.</span>
</span><span lang="x-acc">. Xak ʼo xqui bij:</span>
</div><div class="Paragraph"><span lang="x-acc">—Jun ángel xchʼaw li che —xe cha.</span>
</div><div class="Paragraph"><span class="Verse_Number" lang="x-acc">30</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—Are i chʼawbal xi ta, n-rumal taj we quin ta yin, xa iwumal yix (man quiwetambej-re in pachin yin). </span><span class="Verse_Number" lang="x-acc">31</span><span lang="x-acc">Ya xu rik i ʼij chi Dios cu ʼan ʼatbal tzij puwi i jyub taʼaj; ya xu rik i ʼij chi quelsax itzel chi ʼatol tzij re i jyub taʼaj. </span><span class="Verse_Number" lang="x-acc">32</span><span lang="x-acc">Yin, are quin yactaj ʼanok</span><span class="scrFootnoteMarker"><a href="#Fd1a9e798-1c0e-48fe-b021-ed82616ad74e"></a></span><span class="Note_General_Paragraph" id="FD1A9E798-1C0E-48FE-B021-ED82616AD74E" title="a"><span lang="x-acc">I usucʼ i xu bij-le are u camic chuwach cruz, man ca yac na ʼanok.</span>
</span><span lang="x-acc">, are ʼuri conojel i winak quin ʼan chique chi que cʼun wuʼ —xu bij. </span><span class="Verse_Number" lang="x-acc">33</span><span lang="x-acc">Are i tzij xu bij-le, are tabal-re chique wach u ʼonquil i camic quicʼaw wi. </span><span class="Verse_Number" lang="x-acc">34</span><span lang="x-acc">Are ʼuri i winak xqui bij che:</span>
</div><div class="Paragraph"><span lang="x-acc">—Yoj ka tom chic wach cu bij i tzij chupam u wuj i Dios; cu bij chi Crísto, n-tu qʼuisic u cʼaslemal. ¿Wach u chac ʼuri ca bij yet chi cat yactaj ʼanok (cat camsax chuwach cruz), we yet at i Achi aj Chicaj? ¿Pachin ʼuri i Achi aj Chicaj-le? —xqui bij che.</span>
</div><div class="Paragraph"><span class="Verse_Number" lang="x-acc">35</span><span lang="x-acc">Teʼuri i Jesus xu bij chique:</span>
</div><div class="Paragraph"><span lang="x-acc">—Xa queb oxib ʼij chic ʼo i sak iwuʼ (chi are yin). Chix binok, tzʼakat cʼo i sak iwuʼ, mokxa ca pe i ʼekumal piwi. Are i ca bin pa ʼekumal n-retaʼam taj pa ca ʼe wi. </span><span class="Verse_Number" lang="x-acc">36</span><span lang="x-acc">Chi cuba i cʼux chwe tzʼakat in ʼo iwuʼ; quix eʼel ʼuri ix wacʼal.</span>
</div><div class="Paragraph"><span lang="x-acc">I Jesus, are xbitaj ile rumal, xel chiquixol; n-xquetamaj taj pa i xa ʼe wi.</span>
</div><div class="Paragraph"><span class="Verse_Number" lang="x-acc">37</span><span lang="x-acc">I winak, tupu qʼui i milágro u ʼanom i Jesus chiquiwach, mi ne ruʼ ile n-quiqui cuba ta qui cʼux che. </span><span class="Verse_Number" lang="x-acc">38</span><span lang="x-acc">Queje ile queʼelok pacha xu bij i mam Isaías</span><span class="scrFootnoteMarker"><a href="#Fde9c866b-4bc4-41ca-a766-7cb360924118"></a></span><span class="Note_General_Paragraph" id="FDE9C866B-4BC4-41CA-A766-7CB360924118" title="b"><span lang="x-acc">Is. 53:1</span>
</span><span lang="x-acc"> ujer. Xu bij:</span>
</div><div class="Line1"><span lang="x-acc">Kajwal, ¿pachin nawi coj cojowic, wach i ka bim?</span>
</div><div class="Line1"><span lang="x-acc">¿Pachin nawi quiqui ta u be i nimak tak ʼanic chi u ʼanom i Dios?</span>
</div><div class="Paragraph_Continuation"><span lang="x-acc">(Queje ile tzʼibtalic.)</span>
</div><div class="Paragraph"><span class="Verse_Number" lang="x-acc">39</span><span lang="x-acc">Rumal-i, n-xqui coj taj, man i qui nojbal queje pacha u tzʼibam i mam Isaías</span><span class="scrFootnoteMarker"><a href="#Ffa121994-8e12-41ca-b23d-cc96479efdfe"></a></span><span class="Note_General_Paragraph" id="FFA121994-8E12-41CA-B23D-CC96479EFDFE" title="c"><span lang="x-acc">Is. 6.10; Mt. 13:13-15; Mc. 4:12; Lc. 8:10; Hch. 28:26.</span>
</span><span lang="x-acc"> ujer. Xu bij:</span>
</div><div class="Line1"><span class="Verse_Number" lang="x-acc">40</span><span lang="x-acc">I Dios xoʼon mawach che i qui nojbal; xak xoʼon chique n-xcaj tu cʼamic u tzij piqui cʼux;</span>
</div><div class="Line1"><span lang="x-acc">queje ile xoʼon chique man n-quiquil tu be usucʼ, xak n-quiqui ta tu be piqui cʼux,</span>
</div><div class="Line1"><span lang="x-acc">xak n-que cʼun ta wuʼ, col qui cunbej quib.</span>
</div><div class="Paragraph_Continuation"><span class="Verse_Number" lang="x-acc">41</span><span lang="x-acc">I mam Isaías xu bij i tzij-i are xril u wach u chomal i Crísto pu wach. Man i tzij chi xu bij-i, xu lapbej re i Jesus.</span>
</div><div class="Paragraph"><span class="Verse_Number" lang="x-acc">42</span><span lang="x-acc">Katzij pacha i xu bij i mam Isaías ujer; ʼo i n-xe cojon taj, xui-ri, je qʼui i aj Israel winak xqui cojo, xak ʼo i je qui wi qui jolom xe cojowic. Péro n-quiqui ʼalijinsaj taj, man quiqui xij quib chique i aj Fariséo; ique we xquetamaj, n-que qui cʼulaj ta chic cuʼ pa qui molbalʼib. </span><span class="Verse_Number" lang="x-acc">43</span><span lang="x-acc">N-xqui ʼalijinsaj taj, man mas quiqui tzucuj u cojbal qui ʼij cumal i winak chuwach u tzucuxic u cojbal qui ʼij rumal i Dios.</span>
</div></div><div class="scrSection"><div class="Section_Head"><span lang="x-acc">Ca pe tojbal mac piquiwi i n-que cojon ta che i u tzij i Jesus</span>
</div><div class="Paragraph"><span class="Verse_Number" lang="x-acc">44</span><span lang="x-acc">I Jesus co xchʼawic, y xu bij:</span>
</div><div class="Paragraph"><span lang="x-acc">—Are i cu cuba u cʼux chwe yin, queʼelok n-xui ta chwe yin cu cuba wi u cʼux, xak cu cuba u cʼux che i Ta chi in takawnak lok. </span><span class="Verse_Number" lang="x-acc">45</span><span lang="x-acc">Are i quin u takej, xak cu takej i xin takaw lok. </span><span class="Verse_Number" lang="x-acc">46</span><span lang="x-acc">In cʼun-nak chuwach i jyub taʼaj pacha i sak re i paʼij. Rumal-i, pachin jun cu cuba u cʼux chwe yin, n-ca qʼuiji ta pa ʼekum. </span><span class="Verse_Number" lang="x-acc">47</span><span lang="x-acc">We ʼo jun cu ta in tzij quin bij, y n-cu cuba tu cʼux chwe, ʼo ni tojbal-re che, péro n-yin ta quin ʼanaw ʼuri che. Man yin xin cʼun chuwach i jyub taʼaj, n-in ti aj yol tojpen chiquij i winak, man are in chac yin, are ʼelsabal-que chi sak. </span><span class="Verse_Number" lang="x-acc">48</span><span lang="x-acc">Pachin n-cu cuba tu cʼux chwe, y xak n-cu coj ta in tzij, ʼo chic ʼuri ca ʼataw tzij puwi. Are in tzij chi in bim che, are ca ʼataw tzij puwi are cu rik i qʼuisbal ʼij. </span><span class="Verse_Number" lang="x-acc">49</span><span lang="x-acc">Man niʼpa i tzij chi quin bij, n-in nojbal ti yin. I Ta chicaj chi in takawnak lok are bin-nak chwe wach i quin bij y wach i quin cʼutu. </span><span class="Verse_Number" lang="x-acc">50</span><span lang="x-acc">Yin wetaʼam chi i tzij xin u tak li chu bixquil, pachin i xu cojo, cu rik ʼuri u cʼaslemal chi n-ca qʼuis ta chic. Niʼpa i quin bij, ʼis are quin bij pacha xin u tak li Ta chu bixquil —xu bij i Jesus chique.</span>
</div></div><div class="scrSection"><div class="Section_Head"><span lang="x-acc">I Jesus xu chʼaj cakan i u tijoxelab</span>
</div><div class="Paragraph"><span class="Chapter_Number" lang="x-acc">13</span><span class="Verse_Number" lang="x-acc">1</span><span lang="x-acc">Ya cu rik i ʼor re i cenar re i nimaʼij páscua. I Jesus retaʼam chic chi ya cu rik i ʼor chi quel chi chuwach i jyub taʼaj, y ca ʼe chic ruʼ i Ta chicaj. Ire lic ʼax oʼonom wi lok, cʼax que u na i je re ire waral chuwach i jyub taʼaj; xak cʼax xe u naʼo cʼa pa qʼuisbal-re. </span><span class="Verse_Number" lang="x-acc">2-4</span><span lang="x-acc">Xui-ri, i ma Júdas Iscarióte chi u cʼojol i ma Simon, yatal chic u noʼoj rumal itzel chi cu jach ni Jesus piquiʼab i que tzucuw chʼoʼoj chirij. I Jesus retaʼam chi i Ta ʼis u yom puʼab ronojel i ʼolic; xak retaʼam chi ruʼ i Dios petnak wi, y ruʼ i Dios ca ʼe wi chic. Rumal-i, are ca tijin che i waʼim cuʼ u tijoxelab, xwalij chiquixol y xu jal jule u ʼuʼ chirij. Teʼuri xu cʼam jun toʼay, y xu xim xe u pam. </span><span class="Verse_Number" lang="x-acc">5</span><span lang="x-acc">Teʼuri xu cʼam i ya, xu ya pa jun palangan, y xu jek u chʼajic cakan u tijoxelab; teʼuri xu jek u chakijsaxic i cakan che i toʼay chi u ximom xe u pam.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Are xupon ruʼ i ma Simon Pédro, ire xu bij che:</span>
</div><div class="Paragraph"><span lang="x-acc">—Kajwal, n-ca majaw taj we yet ca chʼaj i wakan —xu bij che.</span>
</div><div class="Paragraph"><span class="Verse_Number" lang="x-acc">7</span><span lang="x-acc">I Jesus xu laʼ u wach che:</span>
</div><div class="Paragraph"><span lang="x-acc">—Are i quin tijin chu ʼanic, n-ca maj ti usucʼ woʼor. Coʼon panok, teʼuri ca maj usucʼ —xu bij che.</span>
</div><div class="Paragraph"><span class="Verse_Number" lang="x-acc">8</span><span lang="x-acc">I ma Pédro xu bij chic:</span>
</div><div class="Paragraph"><span lang="x-acc">—¡Lic n-quin ya taj ca chʼaj i wakan yin!</span>
</div><div class="Paragraph"><span lang="x-acc">I Jesus xu bij che:</span>
</div><div class="Paragraph"><span lang="x-acc">—We yin n-quin chʼaj ti awakan chawe, n-at ta we yin chic —xu bij.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Teʼuri xu bij i ma Simon Pédro che:</span>
</div><div class="Paragraph"><span lang="x-acc">—Kajwal, we queje usucʼ ile, n-xui ta-ri i wakan; xak cha chʼaja in ʼab, in jolom —xcha.</span>
</div><div class="Paragraph"><span class="Verse_Number" lang="x-acc">10</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Jun, we atin-nak chic, chʼam chic ʼuri, xui chic i rakan ʼuri craj chʼajic</span><span class="scrFootnoteMarker"><a href="#F39f63620-f7e7-479e-8d80-3db5e67f59c7"></a></span><span class="Note_General_Paragraph" id="F39F63620-F7E7-479E-8D80-3DB5E67F59C7" title="d"><span lang="x-acc">I xu bij i Jesus waral-i, pacha moxbal tzij. N-xui ta re i chʼaculaj i xu bij, xak re i qui cʼux i xu bij. Jun, we cu jach rib puʼab i Jesus, ca chʼajtaj ʼuri u mac che; xui-ri, xak ʼo u chac cu ya che i Jesus cresaj u mac chirij, tzʼakat ca bin chuwach i jyub taʼaj.</span>
</span><span lang="x-acc">. Yix ix chʼam chic; xui-ri, n-iwonojel taj —xu bij.</span>
</div><div class="Paragraph"><span class="Verse_Number" lang="x-acc">11</span><span lang="x-acc">I Jesus xu bij iri, “n-iwonojel taj ix chʼam”, xcha, man retaʼam pachinok chique ca jachaw ire piquiʼab i je aj chʼoʼoj chirij.</span>
</div><div class="Paragraph"><span class="Verse_Number" lang="x-acc">12</span><span lang="x-acc">I Jesus, are xrelej u chʼajic i cakan u tijoxelab, teʼuri xu coj chic i jule u ʼuʼ chirij. Xcubi chic chi mexa, teʼuri xu tzʼonoj chique:</span>
</div><div class="Paragraph"><span lang="x-acc">—¿Iwetaʼam usucʼ wach i xin ʼano? </span><span class="Verse_Number" lang="x-acc">13</span><span lang="x-acc">Yix qui bij chi in Tijonel chiwe, xak in Iwajwal. Katzij i qui bij-le, man are in patan ile chiwe. </span><span class="Verse_Number" lang="x-acc">14</span><span lang="x-acc">We queje ile quin ʼan yin chi in i Tijonel, xak in Iwajwal, xin chʼaj iwakan chiwe, queje ile ʼuri chi ʼana yix; chi chʼaja iwakan chiwach. </span><span class="Verse_Number" lang="x-acc">15</span><span lang="x-acc">Yin, xa cʼutbal-re xin ʼan chiwach, man pacha i quin ʼan yin, ʼutz queje qui ʼan ni yix. </span><span class="Verse_Number" lang="x-acc">16</span><span lang="x-acc">Sak laj tzij i quin bij chiwe; jun ajchac, n-ʼatz tu ʼij chuwach u patron; xak jun takon, n-ʼatz tu ʼij chuwach i xtakaw bic. </span><span class="Verse_Number" lang="x-acc">17</span><span lang="x-acc">Yix, we qui ta u be niʼpa iri, xak we qui ʼano pacha in bim-i, ʼutz ʼuri iwe yix.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Péro n-iwonojel taj ix queje ile:</span><span class="scrFootnoteMarker"><a href="#F5ddcd421-aeaf-4c20-9b07-9f54b50ee4b9"></a></span><span class="Note_General_Paragraph" id="F5DDCD421-AEAF-4C20-9B07-9F54B50EE4B9" title="e"><span lang="x-acc">I Jesus xu bij ile, man retaʼam are i ma Júdas ca jachaw chique i que camsawic.</span>
</span><span lang="x-acc"> yin wetaʼam pachin je in chom. Queʼel na pacha i tzʼibtal chupam i wuj re i Dios; queje iri cu bij: “Jun chi cu tij wa wuʼ yin, xu yac chʼoʼoj chwij yin,” cu bij</span><span class="scrFootnoteMarker"><a href="#F1de0ede4-0432-43ab-8e37-360cdba5d059"></a></span><span class="Note_General_Paragraph" id="F1DE0EDE4-0432-43AB-8E37-360CDBA5D059" title="f"><span lang="x-acc">Sálmo 41:9</span>
</span><span lang="x-acc">. </span><span class="Verse_Number" lang="x-acc">19</span><span lang="x-acc">Quin tijin iri chu bixquil chiwe woʼor, chi maja ca ʼantajic, man we xiwilo xa ʼantajic, teʼuri qui coj na in pachin yin. </span><span class="Verse_Number" lang="x-acc">20</span><span lang="x-acc">Sak laj tzij i quin bij chiwe: pachin jun cu cʼulaj in takon yin, queʼelok chi yin quin u cʼulaj ruʼ. Pachin jun quin u cʼulaj yin, xak cu cʼulaj i Ta chicaj chi xin takaw lok —xu bij.</span>
</div></div><div class="scrSection"><div class="Section_Head"><span lang="x-acc">I Jesus xu bij chi are ma Júdas ca jachaw na che i camic</span>
</div><div class="Paragraph"><span class="Verse_Number" lang="x-acc">21</span><span lang="x-acc">I Jesus, are xrelej u bixquil ile, xa ʼutut pu cʼux. Are ʼuri xu sakij chique:</span>
</div><div class="Paragraph"><span lang="x-acc">—Katzij i quin bij chiwe, ʼo jun chiwe yix quin u jach na piquiʼab i je aj chʼoʼoj chwij —coʼono.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Are ʼuri i u tijoxelab toʼ xqui tzu quib chiquiwach, man n-quetaʼam taj pachinok chique i xu bij i Jesus. </span><span class="Verse_Number" lang="x-acc">23</span><span lang="x-acc">ʼO jun chiquixol i u tijoxelab, mas cʼax ca naʼ rumal i Jesus, ire cul pu tzal i Jesus chi mexa. </span><span class="Verse_Number" lang="x-acc">24</span><span lang="x-acc">Che i jun-le, i ma Simon Pédro xoʼon pan séña che, chi cu tzʼonoj che i Jesus pachin i xu bij. </span><span class="Verse_Number" lang="x-acc">25</span><span lang="x-acc">Are ʼuri, i jun-le xtejeb pan mas ruʼ i Jesus, y xu tzʼonoj che:</span>
</div><div class="Paragraph"><span lang="x-acc">—Kajwal, ¿pachinok chake chi cat jachaw na?</span>
</div><div class="Paragraph"><span class="Verse_Number" lang="x-acc">26</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Quin mu ni caxlanwa, y quin jach puʼab junok chiwe. Pachin che quin ya wi ile, are i quin jachaw ʼuri —coʼono.</span>
</div><div class="Paragraph"><span lang="x-acc">Teʼuri xu mu i caxlanwa, xu jach pan puʼab i ma Júdas Iscarióte, chi u cʼojol i mam Simon. </span><span class="Verse_Number" lang="x-acc">27</span><span lang="x-acc">I ma Júdas, are xu chap i caxlanwa, are ʼuri i itzel xoc pu cʼux. Teʼuri i Jesus xu bij che:</span>
</div><div class="Paragraph"><span lang="x-acc">—Are i a chʼobom chi ca ʼano, jat la chu ʼonquil —xu bij che.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Mi jun chique i que tijin chi waʼim xu ta u be wach usucʼ ile chi xu bij che. </span><span class="Verse_Number" lang="x-acc">29</span><span lang="x-acc">Chiquixol ique, are i ma Júdas are ca cʼolow i qui mer. Rumal ʼuri ʼo jujun chique xqui chʼobo chi Jesus xu bij che, “Cha loʼo wach i cajwax chake pa nimaʼij,” o “Cha jacha jubiʼ chique i nibaʼib.” Queje ile xqui chʼob ique. </span><span class="Verse_Number" lang="x-acc">30</span><span lang="x-acc">I ma Júdas xu cʼam i caxlanwa; are ʼuri xel bi chiquixol y xa ʼec. Ya chaʼab chic.</span>
</div></div><div class="scrSection"><div class="Section_Head"><span lang="x-acc">I Jesus xu bij jun tzij cʼacʼ chi ʼo u chac ca ʼanic</span>
</div><div class="Paragraph"><span class="Verse_Number" lang="x-acc">31</span><span lang="x-acc">Are xel bi i ma Júdas, i Jesus xu bij chique i xe canaj canok:</span>
</div><div class="Paragraph"><span lang="x-acc">—Woʼor ca ʼalijin ʼut wach in ʼij in chomal yin chi in Achi aj Chicaj. Xak ca ʼalijin chwe yin wach u ʼij u chomal i Dios. </span><span class="Verse_Number" lang="x-acc">32</span><span lang="x-acc">Y we ca ʼalijin u ʼij u chomal i Dios chwe yin, xak queje ile cu ʼalijinsaj ni Dios in ʼij in chomal yin. Weʼ tan ile ca ʼanic. </span><span class="Verse_Number" lang="x-acc">33</span><span lang="x-acc">Ix ral tak wacʼal, n-naj ta chic in ʼo chixol yix. Quin i tzucuj na, xui-ri, pacha i xin bij chique i qui nimakil aj Israel winak, xak queje quin bij chiwe yix woʼor: pa i quin ʼe wi yin, yix n-quix ʼe taj, n-quix tiqui ta che. </span><span class="Verse_Number" lang="x-acc">34</span><span lang="x-acc">ʼO jun tzij pixab cʼacʼ quin bij chiwe, ʼo u chac chi ʼana iri: cʼax chi na iwib chiwach. Pacha i quin ʼan yin, cʼax quix in naʼo, xak queje ile chi ʼana yix, cʼax chi na iwib chiwach. </span><span class="Verse_Number" lang="x-acc">35</span><span lang="x-acc">We cʼax qui na iwib chiwach, chi ʼuri caquetamaj conojel i winak chi ix tijoxelab we yin, we queje qui ʼan ile —xu bij chique u tijoxelab.</span>
</div></div><div class="scrSection"><div class="Section_Head"><span lang="x-acc">I Jesus retaʼam chic chi i ma Pédro cu bij na chi n-retaʼam tu wach</span>
</div><div class="Paragraph"><span class="Verse_Number" lang="x-acc">36</span><span lang="x-acc">Teʼuri i ma Simon Pédro xu bij che i Jesus:</span>
</div><div class="Paragraph"><span lang="x-acc">—Kajwal, ¿pa cat ʼe wi?</span>
</div><div class="Paragraph"><span lang="x-acc">I Jesus xu bij che:</span>
</div><div class="Paragraph"><span lang="x-acc">—Ipa i quin ʼe wi yin woʼor, n-quix terej ta bi chwij; cʼa coʼon na panok, teʼuri quix terej chwij —xu bij.</span>
</div><div class="Paragraph"><span class="Verse_Number" lang="x-acc">37</span><span lang="x-acc">I ma Pédro xu bij chic che i Jesus:</span>
</div><div class="Paragraph"><span lang="x-acc">—Kajwal, ¿wuchac n-quin terej ta bi chawij woʼor? Yin lic quin ya wib chi camic, tobal awe yet —xcha.</span>
</div><div class="Paragraph"><span class="Verse_Number" lang="x-acc">38</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—¿Katzij nawi cat camic tobal we? Sak laj tzij quin bij chawe, woʼor mísmo, are cʼa maja ca chʼaw i ucamul acʼ, cawuwaj na in wach oxmul —xu bij che.</span>
</div></div><div class="scrSection"><div class="Section_Head"><span lang="x-acc">Che i Jesucrísto ʼo wi i be chi ca ʼe ruʼ i Ta chicaj</span>
</div><div class="Paragraph"><span class="Chapter_Number" lang="x-acc">14</span><span class="Verse_Number" lang="x-acc">1</span><span lang="x-acc">Yix, mix cʼachir pi cʼux; cul i cʼux che i Dios, xak chi cuba i cʼux chwe yin. </span><span class="Verse_Number" lang="x-acc">2</span><span lang="x-acc">Ruʼ in Kajaw ʼo u qʼuial qʼuijibal. Ma te queje oʼonom ile, xak quin bij-i chiwe. Xui-ri quin ʼe ʼut que in yijba i qʼuijibal yix. </span><span class="Verse_Number" lang="x-acc">3</span><span lang="x-acc">We xin ʼe ʼut, xak we xyiji i qʼuijibal yix, teʼuri quin cʼun chic, y quix in cʼam bi wuʼ, man pa i quin qʼuiji wi yin, xak chila quix qʼuiji wi yix. </span><span class="Verse_Number" lang="x-acc">4</span><span lang="x-acc">Yix iwetaʼam chic i pa quin ʼe wi, xak iwetaʼam chic i be —xu bij i Jesus chique.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Teʼuri i ma Tomas xu bij che i Jesus:</span>
</div><div class="Paragraph"><span lang="x-acc">—Kajwal, n-ketaʼam taj pa i cat ʼe wi, ¿wach retamaxic i be caka ʼano?</span>
</div><div class="Paragraph"><span class="Verse_Number" lang="x-acc">6</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Xui wumal yin qui rik i be; wumal yin qui rik i sak laj tzij, wumal yin qui rik i cʼaslemal</span><span class="scrFootnoteMarker"><a href="#Fd91590b9-338b-48b7-89a9-4b1ac7a1082c"></a></span><span class="Note_General_Paragraph" id="FD91590B9-338B-48B7-89A9-4B1AC7A1082C" title="g"><span lang="x-acc">I mer tzij xu bij waral-i are iri: Yin in i be; Yin in i sak laj tzij; yin in i cʼaslemal.</span>
</span><span lang="x-acc">. Xui wumal yin ca ʼan oquic ruʼ i Ta chicaj. </span><span class="Verse_Number" lang="x-acc">7</span><span lang="x-acc">We iwetaʼam in wach yin, xak iwetaʼam ʼuri u wach in Kajaw chila chicaj. Ya xiwetamaj ʼut woʼor, xak iwilom u wach —coʼono.</span>
</div><div class="Paragraph"><span class="Verse_Number" lang="x-acc">8</span><span lang="x-acc">Teʼuri xu bij i ma Felípe che:</span>
</div><div class="Paragraph"><span lang="x-acc">—Kajwal, cha cʼutu u wach i Ta chake; xui cakaj-i —xu bij.</span>
</div><div class="Paragraph"><span class="Verse_Number" lang="x-acc">9</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—A-Felípe, ʼo tan chi ʼij in ʼo iwuʼ, ¿cʼa maja ʼuri cawetamaj in wach? We ʼo jun xril in wach yin, queʼelok xril u wach i Ta chicaj. ¿Wuchac ʼuri ca bij yet chwe, “Cha cʼutu u wach i Ta chake,” cat cha? </span><span class="Verse_Number" lang="x-acc">10</span><span lang="x-acc">¿N-ca coj ta ba-ri chi yin in ʼo che i Ta chicaj, xak i Ta chicaj ʼo chwe yin? I tzij chi quin bij yin chiwe, n-yin ta quin nojiwic; are i Ta chicaj ca nojiwic, chi ʼo chwe yin; are u chac ire quin tijin chu ʼanic. </span><span class="Verse_Number" lang="x-acc">11</span><span lang="x-acc">Chi cojo in tzij chi yin in ʼo che i Ta chicaj, xak i Ta chicaj ʼo chwe yin. We n-qui coj ta in tzij chi xin bij chiwe, chin i cojo ʼut rumal wach tak i quin ʼano. </span><span class="Verse_Number" lang="x-acc">12</span><span lang="x-acc">Katzij i quin bij chiwe, pachin jun cul u cʼux chwe yin, xak coʼon na ʼuri wach tak i quin ʼan yin. N-xui ta la ile coʼon na; mas nim i coʼon na chinwach yin, man yin quin ʼe ruʼ i Ta chicaj. </span><span class="Verse_Number" lang="x-acc">13</span><span lang="x-acc">Ronojel niʼpa i qui tzʼonoj pin bi yin</span><span class="scrFootnoteMarker"><a href="#Fac750cd1-cb9e-4a46-b964-96ebbda32664"></a></span><span class="Note_General_Paragraph" id="FAC750CD1-CB9E-4A46-B964-96EBBDA32664" title="h"><span lang="x-acc">I usucʼ i tzij-i are iri: niʼpa i qui cubam qui cʼux che i Crísto, ʼo piquiʼab quiqui cuxtaj u bi ire, are quiqui tzʼonoj che i Dios, y Crísto cu ya na ʼuri chique, we ʼutz cril ile.</span>
</span><span lang="x-acc">, quin ya na chiwe. Quin ʼano, man ca ʼalijin ni nim laj utzil chomal re i Ta chicaj wumal yin, chi in u Cʼojol. </span><span class="Verse_Number" lang="x-acc">14</span><span lang="x-acc">We ʼo i qui tzʼonoj pin bi yin, quin ʼan na.</span>
</div></div><div class="scrSection"><div class="Section_Head"><span lang="x-acc">I Jesus xu bij chi cu tak li u Tewal i Dios waral</span>
</div><div class="Paragraph"><span class="Verse_Number" lang="x-acc">15</span><span lang="x-acc">Yix, we cʼax quin i naʼo, chix cojon ʼuri che in tzij yin. </span><span class="Verse_Number" lang="x-acc">16</span><span lang="x-acc">Teʼuri quin tzʼonoj che i Ta chicaj cu tak li jun Ucʼanel iwe chi in qʼuexel yin. Ire ca qʼuiji iwuʼ queʼe ʼij sak, tobal iwe. </span><span class="Verse_Number" lang="x-acc">17</span><span lang="x-acc">Are ire are u Tewal i Dios chi ca cʼutuw i sak laj tzij chiwe. Are i toʼ je re u wach i jyub taʼaj, n-quiqui cʼulaj ta cuʼ man n-caquil tu wach, xak n-caquetamaj tu wach. Péro yix quiwetamaj u wach, man Ire jekel iwuʼ yix, xak ca qʼuiji pi cʼux queʼe ʼij sak. </span><span class="Verse_Number" lang="x-acc">18</span><span lang="x-acc">Yin, n-quix woʼtaj ta canok; quin cʼun chic iwuʼ. </span><span class="Verse_Number" lang="x-acc">19</span><span lang="x-acc">Xa jubiʼ chic in ʼo chi; i toʼ winak je re u wach i jyub taʼaj n-caquil ta chic in wach, péro yix quin iwil tan chic; yin in cʼaslic ronojel ʼij sak, rumal-i yix xak quix cʼasi ʼut. </span><span class="Verse_Number" lang="x-acc">20</span><span lang="x-acc">We xu rik i ʼij chi quin bij chiwe-ri, teʼuri quiwetamaj chi yin in ʼo che i Ta chicaj, xak yix ix ʼo chwe yin, xak queje yin in ʼo chiwe yix. </span><span class="Verse_Number" lang="x-acc">21</span><span lang="x-acc">Pachin retaʼam in tzij yin, xak cu ʼan cas che, ca ʼalijin ʼuri che, chi lic cʼax quin u naʼo. Pachin cʼax quin u naʼo, xak cʼax ca naʼ rumal i Ta chicaj. Xak queje yin cʼax quin naʼo; quin ya na che cretamaj chi in ʼo ruʼ —xu bij i Jesus chique.</span>
</div><div class="Paragraph"><span class="Verse_Number" lang="x-acc">22</span><span lang="x-acc">ʼO jun chique u tijoxelab, ma Júdas u bi (n-are ti ma Júdas Iscarióte), ire xu tzʼonoj che i Jesus:</span>
</div><div class="Paragraph"><span lang="x-acc">—Kajwal, ¿wach u chac ile xui ca cʼut awib chake yoj, y n-ca cʼut ta awib chique i conojel i winak chuwach i jyub taʼaj? —coʼono.</span>
</div><div class="Paragraph"><span class="Verse_Number" lang="x-acc">23</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—(Man cʼax quin i naʼo.) Pachin cʼax quin u naʼo, cu coj in tzij; cʼax ʼuri ca naʼ rumal in Kajaw. Yin, junam ruʼ in Kajaw, coj cʼun ruʼ, col ka ʼana ka qʼuijibal pu cʼux. </span><span class="Verse_Number" lang="x-acc">24</span><span lang="x-acc">Pachin jun n-cʼax ta quin u naʼo, n-cu coj ta ʼuri in tzij. I tzij chi i tom chwe, n-we ti yin, are u tzij in Kajaw chi xin takaw lok.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Quin bij iri chiwe tzʼakat in ʼo chi iwuʼ. </span><span class="Verse_Number" lang="x-acc">26</span><span lang="x-acc">Coʼon panok, i Ta cu tak li Ucʼanel iwuʼ, chi u Tewal; ire ca cʼun pin qʼuexel yin</span><span class="scrFootnoteMarker"><a href="#Fcb3866f9-cfae-42bf-88d1-f9f6f455d3bd"></a></span><span class="Note_General_Paragraph" id="FCB3866F9-CFAE-42BF-88D1-F9F6F455D3BD" title="i"><span lang="x-acc">I mer tzij xu bij are “pin bi yin.”</span>
</span><span lang="x-acc">. Are chic ire ca cʼutuw ronojel iri chiwe, y ca cʼunsaw pi cʼux niʼpa in bim yin chiwe. </span><span class="Verse_Number" lang="x-acc">27</span><span lang="x-acc">Quin ya can i uxlambal i cʼux chiwe, woʼor quin ʼec. Are i uxlambal cʼuxij quin ya chiwe, n-are ti uxlambal cʼuxij pacha i quiqui ya i toʼ winak; i uxlambal cʼuxij quin ya yin, lic sakil. Rumal-i, mix cʼachir pi cʼux, xak mi xij iwib. </span><span class="Verse_Number" lang="x-acc">28</span><span lang="x-acc">Ya i tom chic wach in bim chiwe, chi quin ʼe ʼut, teʼuri quin cʼun chic iwuʼ. We katzij cʼax quin i naʼo, quix quicot ʼuri che i xin bij, chi quin ʼe ruʼ i Ta chicaj; man ire nim u ʼij u choʼab chinwach yin. </span><span class="Verse_Number" lang="x-acc">29</span><span lang="x-acc">Suʼ xin bij iri chiwe, man we xoʼon ile pacha i xin bij; teʼuri qui cojo.</span>
</div><div class="Paragraph"><span class="Verse_Number" lang="x-acc">30</span><span lang="x-acc">Ya n-quin chʼaʼat ta chic mas iwuʼ, man ya ca cʼun itzel chi ʼatol tzij piquiwi i winak re u wach i jyub taʼaj. Tupu ire n-ta re chwe, </span><span class="Verse_Number" lang="x-acc">31</span><span lang="x-acc">xui-ri, quin ya wib che, wach coʼon chwe, cʼutbal-re chique i winak chi yin cʼax quin na i Ta chicaj, xak quin ʼano pacha i cu bij ire chwe. Chix walijok; jo ʼut, coj el chi.</span>
</div></div><div class="scrSection"><div class="Section_Head"><span lang="x-acc">I tijojbal tzij bital rumal i Jesus, wach coʼon jun raxcʼam</span>
</div><div class="Paragraph"><span class="Chapter_Number" lang="x-acc">15</span><span class="Verse_Number" lang="x-acc">1</span><span lang="x-acc">(Quin bij ni jun tzij, tijojbal iwe. Yix iwetaʼam u wach i jun ticon, raxcʼam rakan, úva u bi.) Yin in queje pacha u raxcʼamil i ticon-le, xui-ri, yin in sakil ticon; y are in Kajaw, are ca ʼanaw i chac che i ticon. </span><span class="Verse_Number" lang="x-acc">2</span><span lang="x-acc">Ire cresaj bi u ʼab i ticon chi n-ca wachin taj. Xui-ri, i u ʼab i ticon chi ca wachinic, ire cu cʼatzij u tzam, xak cu josʼij, man cu ya mas u wach. </span><span class="Verse_Number" lang="x-acc">3</span><span lang="x-acc">Yix ix pacha i u ʼab i ticon-le; ya ix josʼim chic rumal in tzij chi ix cojon-nak che. </span><span class="Verse_Number" lang="x-acc">4</span><span lang="x-acc">Chix jekel ʼu chwe; queje pacha in ʼanom yin, in jekel chiwe yix. Man i u ʼab i ticon, n-coʼon tu wach utuquel we n-nacʼal ta che u raxcʼamil; xak queje yix ile, n-quix wachin taj we n-quix jeki ta chwe yin.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Are yin, pacha in u raxcʼamil i ticon; are yix, pacha ix u ʼab i ticon. Pachin jun ca jeki chwe yin, xak yin quin jeki che ire, lic ca wachin ʼuri che u cʼaslemal. Yix, we xi jecʼ iwib chwe yin, n-ta ʼutz ʼuri qui ʼano. </span><span class="Verse_Number" lang="x-acc">6</span><span lang="x-acc">Pachin jun n-cu jekba ta rib chwe yin, quelsax ʼuri y ca cʼak bic. Pacha u ʼab i ticon are quelsax che i raxcʼamil, ca cʼak bic y ca chakijic; teʼuri ca mol u chiʼ, y ca porox ʼu pa ʼaʼ.</span>
</div><div class="Paragraph"><span class="Verse_Number" lang="x-acc">7</span><span lang="x-acc">Yix, we quix jeki chwe yin, xak we ca jeki in tzij pi cʼux, chi tzʼonoj ʼuri wach i quiwaj, y ca yaʼ chiwe. </span><span class="Verse_Number" lang="x-acc">8</span><span lang="x-acc">We lic ca wachin i cʼaslemal yix, mas cocsax ʼuri u ʼij in Kajaw; queje ile quix u ʼon na ʼuri ix in tijoxelab sakil. </span><span class="Verse_Number" lang="x-acc">9</span><span lang="x-acc">Yin, cʼax quix in na yix, pacha i cʼaxnabal we yin coʼon in Kajaw. Chix ʼol che i cʼaxnabal in cʼux in yom chiwe. </span><span class="Verse_Number" lang="x-acc">10</span><span lang="x-acc">We quix cojon che in tzij in pixab yin, quix qʼuiji ʼuri che i cʼaxnabal in cʼux; pacha i quin ʼan yin, quin coj u tzij u pixab in Kajaw, y quin qʼuiji che i cʼaxnabal u cʼux ire.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Ronojel iri xin bij chiwe, man cwaj ca qʼuiji i quicotemal iwuʼ chi quin ya yin, queje ile, ca tzʼakat na i quicotemal. </span><span class="Verse_Number" lang="x-acc">12</span><span lang="x-acc">(We quiwaj ca tzʼakatsax i quicotemal), chix cojon che in tzij-i: cʼax chi na iwib chiwach, pacha i cʼax i naʼic yix quin ʼan yin. </span><span class="Verse_Number" lang="x-acc">13</span><span lang="x-acc">N-ti cʼaxnabal cʼuxij mas nim chuwach iri: we jun cu ya rib chi camic tobal-que pachin i cʼax que u naʼo. </span><span class="Verse_Number" lang="x-acc">14</span><span lang="x-acc">Y yix, we quix cojon che niʼpa i quin bij chiwe, cʼax ʼuri quin i naʼo. </span><span class="Verse_Number" lang="x-acc">15</span><span lang="x-acc">Yin n-quin bij ta chic we toʼ ix wajchac, man jun ajchac n-retaʼam taj wach coʼon u patron. Xui-ri, in bim chic chiwe chi are yix chi cʼax quix in naʼo, man in ʼalijinsam chiwe ronojel niʼpa xu bij in Kajaw chwe. </span><span class="Verse_Number" lang="x-acc">16</span><span lang="x-acc">N-yix taj xin i cha yin, are yin xix in cha yix man quix ʼe chu ʼonquil i chac pa ticon re i Dios chi ca wachinic. Niʼpa i chac qui ʼano, n-ca yojtaj ta chic. Xak niʼpa wach i qui tzʼonoj che i Ta chicaj wumal yin</span><span class="scrFootnoteMarker"><a href="#F2053cd95-6423-4ac8-b861-0b915cb09422"></a></span><span class="Note_General_Paragraph" id="F2053CD95-6423-4AC8-B861-0B915CB09422" title="j"><span lang="x-acc">I mer tzij xu bij are iri: “pin bi yin”.</span>
</span><span lang="x-acc">, ire cu ya chiwe.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Are iri quin bij chiwe chi ʼo u chac qui ʼano: cʼax chi na iwib chiwach.</span>
</div></div><div class="scrSection"><div class="Section_Head"><span lang="x-acc">I je re u wach i jyub taʼaj tzel que quil i je re i Jesus</span>
</div><div class="Paragraph"><span class="Verse_Number" lang="x-acc">18</span><span lang="x-acc">We i winak tzel quix quil yix, cha cʼun chi cʼux chi nabe tzel xin quil yin chiwach yix. </span><span class="Verse_Number" lang="x-acc">19</span><span lang="x-acc">We tene yix ix queje pacha i winak chi n-quin qui coj ti yin, ique cʼax quix qui na ʼuri man ix que ique; péro yix n-ix ta queje ile. Man, yin xix in cha chiquixol i winak, y ix terejnak chwij, rumal-i i winak tzel quix quilo, man n-ix ta chic que ique. </span><span class="Verse_Number" lang="x-acc">20</span><span lang="x-acc">Cha cʼun chi cʼux wach i tzij in bim chiwe: chi jun ajchac, n-ʼatz tu ʼij chuwach u patron. We quiqui ʼan chʼoʼoj chwe yin, xak queje ile quiqui ʼan chʼoʼoj chiwe yix. We i winak qui cojom in tzij yin, xak quiqui coj ʼuri wach i qui bij yix. </span><span class="Verse_Number" lang="x-acc">21</span><span lang="x-acc">Ronojel ile quiqui ʼan chiwe xa wumal yin; quiqui ʼan ʼuri man n-quetaʼam tu wach i Jun chi xin takaw lok. </span><span class="Verse_Number" lang="x-acc">22</span><span lang="x-acc">Ma ta xin cʼun chu bixquil chique i winak-le, n-ti qui mac ʼuri. Péro ʼo qui mac man ya xqui ta wach i xin bij. Rumal ʼuri n-ta caquesaj wi quib chuwach i qui mac. </span><span class="Verse_Number" lang="x-acc">23</span><span lang="x-acc">Pachin jun tzel quin ril yin, queʼelok xak tzel cril in Kajaw. </span><span class="Verse_Number" lang="x-acc">24</span><span lang="x-acc">Ma ta xin chacuj tak i milágro chiquiwach chi n-ta jun chic winak ca ʼanawic, n-ti qui mac ʼuri. Péro woʼor, ya quilom chic wach i xin ʼano. Tupu quilom chic, tzel quin quilo, xak tzel quiquil in Kajaw. </span><span class="Verse_Number" lang="x-acc">25</span><span lang="x-acc">Xui-ri, queje na ile quiqui ʼano, man ca ʼantaj na pacha i tzʼibtal chupam qui wuj re u tzij i Dios. Man queje iri cu bij: “Xak n-ta usucʼ tzel xin quilo.” (Queje ile tzʼibtal canok</span><span class="scrFootnoteMarker"><a href="#Fc88a52e9-4f23-4312-8a76-a03b1a01e0fb"></a></span><span class="Note_General_Paragraph" id="FC88A52E9-4F23-4312-8A76-A03B1A01E0FB" title="k"><span lang="x-acc">Sálmos 35:19, 69:4</span>
</span><span lang="x-acc">.)</span>
</div><div class="Paragraph"><span class="Verse_Number" lang="x-acc">26</span><span lang="x-acc">Xui-ri, are, quin tak li Ucʼanel iwuʼ, chi u Tewal i Dios, ire-le cu bij ni usucʼ chiwe in pachin yin. Man ire chi petnak ruʼ i Ta xui i sak laj tzij cu bij. </span><span class="Verse_Number" lang="x-acc">27</span><span lang="x-acc">Teʼuri, xak queje yix, quiwesaj ni u bixquil in pachin yin, man ix qʼuijinak wuʼ chu xebal in chac.</span>
</div><div class="Paragraph"><span class="Chapter_Number" lang="x-acc">16</span><span class="Verse_Number" lang="x-acc">1</span><span lang="x-acc">Xin bij i tzij-i chiwe man n-qui sach tu cubibal i cʼux chwe are quiwil tak iri. </span><span class="Verse_Number" lang="x-acc">2</span><span lang="x-acc">Yix qui tij na chi n-quix cʼulax ta chic pa molbalʼib que aj Israel winak. Xak cu rik ni ʼij chi quiqui bij ni winak chi jun utzil chomal quiqui ʼan che i Dios we quix qui camsaj. </span><span class="Verse_Number" lang="x-acc">3</span><span lang="x-acc">Queje ile quiqui ʼan na, man mi xa ta jubiʼ quetaʼam u wach in Kajaw, xak n-quetaʼam ti in wach yin. </span><span class="Verse_Number" lang="x-acc">4</span><span lang="x-acc">Xin bij iri chiwe, man we xu rik i ʼor quiwil ile, are ʼuri ca cʼun chi cʼux chi ya in bim chic chiwe.</span>
</div></div><div class="scrSection"><div class="Section_Head"><span lang="x-acc">Wach coʼon i u Tewal i Dios are ca cʼunic</span>
</div><div class="Paragraph"><span lang="x-acc">N-xin bij ti iri chiwe are xoj jekan wi lok, man in ʼo chi iwuʼ. </span><span class="Verse_Number" lang="x-acc">5</span><span lang="x-acc">Xui-ri, woʼor quin tzalij chic ruʼ i Ta chi xin takaw lok; quin bisoj man mi jun chiwe cu tzʼonoj chwe pa i quin ʼe wi. </span><span class="Verse_Number" lang="x-acc">6</span><span lang="x-acc">Rumal i tzij in bim chiwe, xa xoc i bis pi cʼux. </span><span class="Verse_Number" lang="x-acc">7</span><span lang="x-acc">Péro yin, sak laj tzij i quin bij chiwe, ʼutz queʼel chiwe yix we xin ʼec. Man yin, we n-quin ʼe taj, n-ca cʼun ta ʼuri i u Tewal i Dios chi quix rucʼaj; xui-ri, we xin ʼec, quin tak li iwuʼ. </span><span class="Verse_Number" lang="x-acc">8</span><span lang="x-acc">Ire, we xcʼun chi chuwach i jyub taʼaj, mas i cu sakij na chique i winak (chuwach tak i quin ʼan yin chique, man ire coc cʼa piqui cʼux, xak piqui nojbal). Queje ile, cu ʼalijinsaj na chique i winak chi lic je sachnak chupam i qui mac. Xak cu ʼalijinsaj na chique wach i ʼutz, sucʼulic chuwach i Dios; xak cu ʼalijinsaj na chique chi Dios cu ʼan i ʼatbal tzij piquiwi, wach tak quiqui ʼano. </span><span class="Verse_Number" lang="x-acc">9</span><span lang="x-acc">I u Tewal i Dios cu ʼalijinsaj chique chi je sachnak chupam i qui mac man n-que cojon ta chwe yin. </span><span class="Verse_Number" lang="x-acc">10</span><span lang="x-acc">Ire (pin qʼuexel yin), cu ʼalijinsaj wach i ʼutz, sucʼulic chuwach i Dios, man yin quin ʼe ruʼ i Ta chicaj y n-ca ʼiltaj ta chic in wach. </span><span class="Verse_Number" lang="x-acc">11</span><span lang="x-acc">Cu ʼalijinsaj wach u ʼatic tzij cu ʼan i Dios, man i Dios ya u ʼatom chic tzij puwi itzel, chi ʼo piquiwi i winak waral chuwach i jyub taʼaj.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Cʼo u qʼuial tzij cwaj quin bij chiwe, péro n-quin bij taj, man n-quix tiqui ta chu tayic u be. </span><span class="Verse_Number" lang="x-acc">13</span><span lang="x-acc">Xui-ri, i u Tewal i Dios are aj cʼutunel re i sak laj tzij. Are ca cʼun ire iwuʼ, cu ʼalijinsaj chiwe ronojel i sak laj tzij. Man ire, niʼpa i cu bij, nu nojbal ti ire, man ʼis are cu bij niʼpa i ca bix che. Xak cu bij chiwe wach i ca ʼani na coʼon panok. </span><span class="Verse_Number" lang="x-acc">14</span><span lang="x-acc">Ire cu coj ni in ʼij yin, man cu ʼalijinsaj na chiwe wach cwaj u bixquil yin chiwe. </span><span class="Verse_Number" lang="x-acc">15</span><span lang="x-acc">Ronojel i ʼo ruʼ i Ta chicaj, xak we yin; rumal-i xin bij chiwe chi u Tewal i Dios cu ʼalijinsaj na chiwe wach i cwaj yin.</span>
</div></div><div class="scrSection"><div class="Section_Head"><span lang="x-acc">I Jesus xu bij u pactajic i bis que u tijoxelab</span>
</div><div class="Paragraph"><span class="Verse_Number" lang="x-acc">16</span><span lang="x-acc">Xa ruʼ jubiʼ chic n-quiwil ta chic in wach, péro jubiʼ panok, quiwil tan chic in wach, man ruʼ i Ta chicaj quin ʼe wi —xu bij i Jesus chique.</span>
</div><div class="Paragraph"><span class="Verse_Number" lang="x-acc">17</span><span lang="x-acc">Are ʼuri ʼo jujun chique u tijoxelab xqui tzʼonoj chiquiwach, xqui bij:</span>
</div><div class="Paragraph"><span lang="x-acc">—¿Wach usucʼ ile xu bij? “Xa ruʼ jubiʼ chic n-quiwil ta chic in wach, péro jubiʼ panok, quiwil tan chic in wach, man ruʼ i Ta chicaj quin ʼe wi,” xcha. </span><span class="Verse_Number" lang="x-acc">18</span><span lang="x-acc">¿Wach craj u bixquil ile chake chi “jubiʼ panok” xu bij? N-caka ta tu be wach craj cu bij chake —xqui bij chiquiwach.</span>
</div><div class="Paragraph"><span class="Verse_Number" lang="x-acc">19</span><span lang="x-acc">I Jesus xril u be chi ʼo cacaj quiqui tzʼonoj che; are ʼuri xu bij chique:</span>
</div><div class="Paragraph"><span lang="x-acc">—Are i tzij xin bij chiwe, “Xa ruʼ jubiʼ chic n-quiwil ta chic in wach, péro jubiʼ panok, quiwil tan chic in wach,” ¿are i tzij-le chi qui tzucuj usucʼ chiwach? </span><span class="Verse_Number" lang="x-acc">20</span><span lang="x-acc">Sak laj tzij i quin bij chiwe: yix qui tij na quix bisonic, xak qui tij ni oʼej; xui-ri i winak re u wach i jyub taʼaj xa que quicotic. Péro yix, we qui tij na quix bisonic, coʼon panok ca pactaj i bis-le, teʼuri quix quicot tan chic. </span><span class="Verse_Number" lang="x-acc">21</span><span lang="x-acc">Queje qui ʼano, pacha jun ixok ca bisonic are cu rik i ʼor ca qʼuiji jun racʼal, man retaʼam cu tij ni cʼax. Xui-ri we ya xqʼuiji i acʼal, teʼuri ca quicot tan chic, xak n-ca cʼun ta chic chu cʼux wach i cʼax xu tijo; ca quicot ʼut rumal i ral acʼal chi xalaxic. </span><span class="Verse_Number" lang="x-acc">22</span><span lang="x-acc">Queje ile yix woʼor, quix bisonic, xui-ri cakil tan chic kib, teʼuri lic quix quicot tan chic. I quicotemal-le, n-ta jun ca majaw chiwe. </span><span class="Verse_Number" lang="x-acc">23</span><span lang="x-acc">We xu rik i ʼij-le, ya n-ta chic u chac qui tzʼonoj chwe wach usucʼ in tzij in bim chiwe.</span>
</div><div class="Paragraph"><span lang="x-acc">Sak laj tzij i quin bij chiwe: i Ta chicaj, wach i qui tzʼonoj che pin bi yin, cu ya na chiwe. </span><span class="Verse_Number" lang="x-acc">24</span><span lang="x-acc">Cʼa are ʼo wi woʼor, n-ta i tzʼonom che pin bi yin; woʼor chi tzʼonoj ʼut, y ca yataj na chiwe, man mas quix quicot na rumal.</span>
</div></div><div class="scrSection"><div class="Section_Head"><span lang="x-acc">I Jesucrísto resam u choʼab i n-ʼus taj re u wach i jyub taʼaj</span>
</div><div class="Paragraph"><span class="Verse_Number" lang="x-acc">25</span><span lang="x-acc">Niʼpa in cʼutum chiwe, in junamsam ruʼ wach tak iwetaʼam u wach waral chuwach i jyub taʼaj. Xui-ri, cu rik ni ʼij n-ta chic u chac quin junamsaj in cʼutunic chiwe ruʼ wach tak iwetaʼam u wach; lic sakil chic quin lap i Ta chiwe. </span><span class="Verse_Number" lang="x-acc">26</span><span lang="x-acc">We xu rik i ʼij-le, are chic yix qui tzʼonoj che i Dios, man queje ile quin ya piʼab qui ʼano</span><span class="scrFootnoteMarker"><a href="#F44f8bebb-d856-48c4-b11d-ff895a129817"></a></span><span class="Note_General_Paragraph" id="F44F8BEBB-D856-48C4-B11D-FF895A129817" title="l"><span lang="x-acc">I mer tzij xu bij are iri: “pin bi yin.”</span>
</span><span lang="x-acc">. N-ta chic u chac chi yin quin tzʼonoj che i Ta pi qʼuexel yix, </span><span class="Verse_Number" lang="x-acc">27</span><span lang="x-acc">man xak i Ta cʼax quix u naʼo. Cʼax quix u naʼo man yix cʼax quin i na yin, xak xi cojo chi yin in petnak ruʼ i Dios. </span><span class="Verse_Number" lang="x-acc">28</span><span lang="x-acc">Xwoʼtaj can i Ta man xin cʼun waral chuwach i jyub taʼaj; xui-ri, woʼor cwoʼtaj can u wach i jyub taʼaj, y quin tzalij chic ruʼ i Ta chicaj —xu bij chique.</span>
</div><div class="Paragraph"><span class="Verse_Number" lang="x-acc">29</span><span lang="x-acc">Teʼuri xqui bij u tijoxelab che:</span>
</div><div class="Paragraph"><span lang="x-acc">—Bay, woʼor lic sakil cat tijin chu bixquil; ya n-ca junamsaj ta chic a tzij ruʼ wach tak i ʼo waral chi ketaʼam u wach. </span><span class="Verse_Number" lang="x-acc">30</span><span lang="x-acc">Woʼor, xketamaj chi yet, ronojel ʼis awetaʼam. Yet awetaʼam chic wach cakaj caka tzʼonoj chawe are cʼa maja caka bij, rumal-i, n-tu chac we ʼo jun cu tzʼonoj chawe. Rumal ile, ketaʼam chi at petnak ruʼ i Dios —xqui bij.</span>
</div><div class="Paragraph"><span class="Verse_Number" lang="x-acc">31</span><span lang="x-acc">I Jesus xu bij chique:</span>
</div><div class="Paragraph"><span lang="x-acc">—¿Lic i cojom woʼor? </span><span class="Verse_Number" lang="x-acc">32</span><span lang="x-acc">Ya cu rik i ʼij, y are chic i ʼij iri, iwonojel yix ca quichtaj nubi i wach, chi jujunal. Quin i canaj can intuquel. Xui-ri, n-intuquel taj quin canajic, man i Ta chicaj ʼo wuʼ. </span><span class="Verse_Number" lang="x-acc">33</span><span lang="x-acc">Ronojel iri quin bij chiwe, man cwaj cuxlan i cʼux wumal yin. Yix, waral chuwach i jyub taʼaj, qui tij ni cʼax; xui-ri chi cowij i cʼux, man yix ix ʼo pin ʼab yin, y yin in tiquinak che u choʼab niʼpa i n-ʼus taj chi ʼo chuwach i jyub taʼaj —xu bij chique.</span>
</div></div><div class="scrSection"><div class="Section_Head"><span lang="x-acc">I u tzʼonbal i Jesus che i Dios piquiwi u tijoxelab</span>
</div><div class="Paragraph"><span class="Chapter_Number" lang="x-acc">17</span><span class="Verse_Number" lang="x-acc">1</span><span lang="x-acc">I Jesus, are xu qʼuis u bixquil ile chique, are ʼuri xtaken ʼan chicaj; queje iri xu bij:</span>
</div><div class="Paragraph"><span lang="x-acc">—Ta, ya xu rik i ʼor. Cha ʼalijinsaj chique i winak wach i nim laj u ʼij Awacʼal. Xak queje ile, yin chi in Awacʼal, quin ʼalijinsaj wach i nim laj a ʼij yet. </span><span class="Verse_Number" lang="x-acc">2</span><span lang="x-acc">A yom i ʼatbal tzij pinʼab piquiwi conojel i winak. Queje ile a ʼanom man quin yabej-re i cʼaslemal chique niʼpa i je a yom chwe; are i cʼaslemal chi n-ca qʼuis ta chic. </span><span class="Verse_Number" lang="x-acc">3</span><span lang="x-acc">Are usucʼ i cʼaslemal-le are iri: are i retamaxic a wach yet, chi xui yet at sakil Dios, xak i retamaxic u wach i Jesucrísto chi a takom li yet.</span>
</div><div class="Paragraph"><span class="Verse_Number" lang="x-acc">4</span><span lang="x-acc">Yin in cojom a ʼij waral chuwach i jyub taʼaj, xak ya xin qʼuis i chac chi xin a tak chu ʼonquil. </span><span class="Verse_Number" lang="x-acc">5</span><span lang="x-acc">Woʼor, Ta, cha ʼana nim in ʼij chwe, chila awuʼ, pacha u nimal in ʼij are in ʼo awuʼ chu xebal ʼij sak, are maja ʼo u wach i jyub taʼaj.</span>
</div><div class="Paragraph"><span class="Verse_Number" lang="x-acc">6</span><span lang="x-acc">Are i xe a cha yet chiquixol i winak, y xe a ya pinʼab, in cʼutum chique at pachin yet. Lic chu xebal lok je awe yet, y yet xat ʼanaw chique chi quiqui cuba qui cʼux chwe yin, y je we yin; xak je cojon-nak che a tzij. </span><span class="Verse_Number" lang="x-acc">7</span><span lang="x-acc">Woʼor quetaʼam chic chi niʼpa i xa ya chwe, awuʼ yet petnak wi. </span><span class="Verse_Number" lang="x-acc">8</span><span lang="x-acc">Man, i tzij chi xa bij yet chwe, yin in bim chique, xak ique xqui cʼam i tzij-le pa qui cʼux. Xquetamaj ʼut chi lic katzij, awuʼ yet in petnak wi; xak xqui cojo chi yet xin a tak lok.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Woʼor quin tzʼonoj chawe, che a to ique; n-are ta quin tzʼonoj piquiwi i winak chi toʼ je re u wach i jyub taʼaj. Are, quin tzʼonoj piquiwi ique chi xe a ya pinʼab, man je awe yet. </span><span class="Verse_Number" lang="x-acc">10</span><span lang="x-acc">Niʼpa tak i we yin, xak awe yet; niʼpa tak i awe yet, xak we yin. Ique quiqui ʼalijinsaj in ʼij yin (xak quiqui ʼalijinsaj a ʼij yet).</span>
</div><div class="Paragraph"><span class="Verse_Number" lang="x-acc">11</span><span lang="x-acc">Woʼor quin upon awuʼ, n-quin canaj ta waral chuwach i jyub taʼaj; xui ique que canaj chuwach i jyub taʼaj. Loʼlaj in Kajaw, quin tzʼonoj chawe chi che a chajij ruʼ a choʼab conojel niʼpa i xe a ya chwe. Yin awuʼ, xak jun ka wach; cwaj yin xak queje ique, xak jun qui wach. </span><span class="Verse_Number" lang="x-acc">12</span><span lang="x-acc">Tzʼakat xin qʼuiji cuʼ ique chuwach i jyub taʼaj, xe wucʼaj rumal a choʼab yet. Niʼpa i xe a ya pinʼab, xe in chajij. Rumal-i n-ta jun chique xtzak puʼab itzel, xui xtzak i jun chique, chi bital ujer chi ca tzakic, man queʼelok pacha i tzʼibtal can cumal i ajbil a tzij ujer.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Yin ya quin upon awuʼ chila pa at ʼo wi, péro quin bij i tzij-i, quiqui tabej-re ique tzʼakat in ʼo chuwach i jyub taʼaj. Man cwaj yin ʼo na qui quicotemal pacha i quicotemal quin na yin. </span><span class="Verse_Number" lang="x-acc">14</span><span lang="x-acc">Yin in bim a tzij chique, y xqui cojo. I winak chi toʼ je re u wach i jyub taʼaj, tzel que quilo man ne te cachiʼil chic ique, pacha yin, chi n-in ta cachiʼil i winak chi toʼ je re u wach i jyub taʼaj. </span><span class="Verse_Number" lang="x-acc">15</span><span lang="x-acc">Yin, n-are ta quin tzʼonoj chawe chi que awesaj chuwach i jyub taʼaj; xa are quin tzʼonoj chawe chi que a to chuwach itzel. </span><span class="Verse_Number" lang="x-acc">16</span><span lang="x-acc">Queje pacha in ʼanom yin, n-in ta re u wach i jyub taʼaj, xak queje qui ʼanom ique ne te re u wach i jyub taʼaj. </span><span class="Verse_Number" lang="x-acc">17</span><span lang="x-acc">Cha ʼana chique chi lic je awe yet rumal i sak laj tzij chi quiqui ta. Are i a tzij yet are i sak laj tzij. </span><span class="Verse_Number" lang="x-acc">18</span><span lang="x-acc">Pacha i xa ʼan yet chwe yin, xin a tak li chi, chiquixol i winak chuwach i jyub taʼaj, xak queje quin ʼan yin chique ique, que in tak bi chiquixol i winak chuwach i jyub taʼaj. </span><span class="Verse_Number" lang="x-acc">19</span><span lang="x-acc">Yin, cumal ique, quin jach in cʼaslemal pa ʼab, man xak ique queʼelok lic je awe yet, rumal i sak laj tzij chi ca pe awuʼ.</span>
</div><div class="Paragraph"><span class="Verse_Number" lang="x-acc">20</span><span lang="x-acc">N-xui ta piquiwi ique quin tzʼonoj iri chawe; xak quin tzʼonoj chawe piquiwi niʼpa i quiqui cuba ni qui cʼux chwe coʼon panok, are quiqui ta ni qui tzij ique-ri. </span><span class="Verse_Number" lang="x-acc">21</span><span lang="x-acc">Quin tzʼonoj chawe, Ta, chi conojel ique xak junam ni qui wach. Xak quin tzʼonoj chawe chi ique, junam ni qui wach kuʼ yoj, pacha yet wuʼ yin, xak jun ka wach awuʼ yet. Queje ile, i winak chuwach i jyub taʼaj quiqui coj na chi yet xin a tak lok. </span><span class="Verse_Number" lang="x-acc">22</span><span lang="x-acc">I a ʼij a chomal chi a yom yet chwe, xak in yom yin chique ique. Queje ile xin ʼan chique man cwaj yin xak jun qui wach, pacha ka ʼanom yoj awuʼ, xak jun ka wach. </span><span class="Verse_Number" lang="x-acc">23</span><span lang="x-acc">Yin in ʼo na chique ique, pacha yet at ʼo chwe yin; queje ile queʼel ni ique lic xak jun qui wach, man ʼutz quiquil i winak chuwach i jyub taʼaj chi yet xin a tak lok, xak quiquilo chi cʼax que a naʼo pacha ca ʼan chwe yin, cʼax quin a naʼo.</span>
</div><div class="Paragraph"><span class="Verse_Number" lang="x-acc">24</span><span lang="x-acc">Ta, yet xe a ya chwe; cwaj yin que qʼuiji na wuʼ chila pa i quin qʼuiji wi yin; man ʼutz quiquil in chomal a yom chwe. I chomal-le a yom chwe man cʼax xin a naʼo chu xebal ʼij sak, are maja ʼo i u wach i jyub taʼaj. </span><span class="Verse_Number" lang="x-acc">25</span><span lang="x-acc">Yet Ta, chi lic sucʼul i ca ʼano, i winak chuwach i jyub taʼaj n-quetaʼam ti a wach, péro yin lic wetaʼam a wach; i achiab-i (chi je a yom chwe) quetaʼam chic chi yet xin a tak lok. </span><span class="Verse_Number" lang="x-acc">26</span><span lang="x-acc">Xin cʼut chique at pachin yet; xak n-quin mayij tu bixquil at pachin yet, man cwaj yin, pacha i cʼaxnabal we xa ʼano, xak ʼo chique ique, xak yin in ʼo na chique ique —xu bij i Jesus che i Ta chicaj.</span>
</div></div><div class="scrSection"><div class="Section_Head"><span lang="x-acc">I u chapic bi i Jesus</span>
</div><div class="Paragraph"><span class="Chapter_Number" lang="x-acc">18</span><span class="Verse_Number" lang="x-acc">1</span><span lang="x-acc">I Jesus, are xrelej u tzʼonoxic che i Dios, are ʼuri xe ʼax cuʼ u tijoxelab chʼakap che jun u be ya, Cedron u bi. Chila chʼakap, ʼo jun lugar chom, ticom cheʼ che. Chila xoc wi cuʼ u tijoxelab. </span><span class="Verse_Number" lang="x-acc">2</span><span lang="x-acc">I lugar-le, xak retaʼam i ma Júdas, man i Jesus ʼax que upon wi chila cuʼ u tijoxelab. (Are i ma Júdas-le, are ca jachaw i Jesus piquiʼab i je aj chʼoʼoj chirij.) </span><span class="Verse_Number" lang="x-acc">3</span><span lang="x-acc">Are je ʼo chila, i ma Júdas xupon cuʼ, je rucʼam bi u qʼuial soldádo, xak juban policía chi aj patanib re i rachoch i Dios. Je takom bi cumal i ajwab sacerdóte, xak cumal i aj Fariséo. Ique qui yijbam bi quib, cucʼam bi qui chʼichʼ, xak i qui ʼaʼ tzam cheʼ, y tak i lámpara, ʼilbal-re qui be pa ʼekum. </span><span class="Verse_Number" lang="x-acc">4</span><span lang="x-acc">I Jesus retaʼam chic ronojel wach i quiqui ʼan na che. Xe u cʼulaj panok y xu tzʼonoj chique:</span>
</div><div class="Paragraph"><span lang="x-acc">—¿Pachin i qui tzucuj? —xu bij.</span>
</div><div class="Paragraph"><span class="Verse_Number" lang="x-acc">5</span><span lang="x-acc">—Caka tzucuj i ma Jesus aj Nazaret —xe cha che.</span>
</div><div class="Paragraph"><span lang="x-acc">—Are yin i qui bij —xu bij i Jesus chique.</span>
</div><div class="Paragraph"><span lang="x-acc">I ma Júdas, chi ca jachaw i Jesus piqui ʼab i aj chʼoʼoj chirij, tacʼal cuʼ i soldádo. </span><span class="Verse_Number" lang="x-acc">6</span><span lang="x-acc">I Jesus are xu bij: “Are yin”, ique xe tzalij chiquij, y xe tzak pulew. </span><span class="Verse_Number" lang="x-acc">7</span><span lang="x-acc">I Jesus xu tzʼonoj chic chique:</span>
</div><div class="Paragraph"><span lang="x-acc">—¿Pachin i qui tzucuj?</span>
</div><div class="Paragraph"><span lang="x-acc">Ique xqui bij chic:</span>
</div><div class="Paragraph"><span lang="x-acc">—Caka tzucuj i ma Jesus, aj Nazaret —xe cha.</span>
</div><div class="Paragraph"><span class="Verse_Number" lang="x-acc">8</span><span lang="x-acc">I Jesus xu bij chic chique:</span>
</div><div class="Paragraph"><span lang="x-acc">—Ya xin bij chiwe chi are yin. We yin i quin i tzucuj, chi ya bi chique i wachiʼil que ʼec —xu bij.</span>
</div><div class="Paragraph"><span class="Verse_Number" lang="x-acc">9</span><span lang="x-acc">Queje xqui ʼan ile, man ca ʼantaj na pacha u bim i Jesus. Ire u bim: “Ta, n-ta jun xin sach chique niʼpa i xa ya chwe,” u bim na. </span><span class="Verse_Number" lang="x-acc">10</span><span lang="x-acc">I ma Simon Pédro ʼo jun chʼichʼ rucʼam; xresaj li pa rachoch y xu coj che jun takon re i ʼatz laj sacerdóte, y xresaj u xiquin wikabim. I achi-le, ma Málco u bi. </span><span class="Verse_Number" lang="x-acc">11</span><span lang="x-acc">Are ʼuri i Jesus xu bij che i ma Pédro:</span>
</div><div class="Paragraph"><span lang="x-acc">—Cha cʼolo i a chʼichʼ pa rachoch. ¿Xataba n-quin icʼaw ta chupam i cʼax-i pacha craj in Kajaw? Quin ʼan na —xu bij i Jesus che.</span>
</div></div><div class="scrSection"><div class="Section_Head"><span lang="x-acc">I u cʼamic bi Jesus chuwach i ma Anas</span>
</div><div class="Paragraph"><span class="Verse_Number" lang="x-acc">12</span><span lang="x-acc">Teʼuri, niʼpa u qʼuial soldádo ruʼ i cajʼatzil, xak i policía que i nimak tak aj Israel winak, xqui chap i Jesus y xqui ximo.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Teʼuri xqui cʼam bi chi rachoch i ma Anas. I ma Anas-le, are u kajaw u jiʼ i ma Caifas chi ʼatz laj sacerdóte che i junab-le. </span><span class="Verse_Number" lang="x-acc">14</span><span lang="x-acc">I ma Caifas-le are i yawnak i nojbal chique i rachiʼil, chi mas ʼutz chique ique we xa jun achi ca camsax pa qui qʼuexel conojel i winak.</span>
</div></div><div class="scrSection"><div class="Section_Head"><span lang="x-acc">Xu bij ma Pédro chi n-retaʼam tu wach i Jesus</span>
</div><div class="Paragraph"><span class="Verse_Number" lang="x-acc">15</span><span lang="x-acc">I ma Simon Pédro, tak i jun chic tijoxel</span><span class="scrFootnoteMarker"><a href="#F1f1a0e0b-e7d5-4bff-bd89-05af9c51fb80"></a></span><span class="Note_General_Paragraph" id="F1F1A0E0B-E7D5-4BFF-BD89-05AF9C51FB80" title="m"><span lang="x-acc">I jun chic tijoxel-le are i ma Wan mísmo, chi xu tzʼibaj i wuj-i.</span>
</span><span lang="x-acc">, xe terej bi chirij i Jesus. I tijoxel jun-le</span><span class="Emphasis" lang="x-acc">18.15.</span><span lang="x-acc"> chi rachiʼil i ma Pédro, ʼetamam u wach rumal i ʼatz laj sacerdóte. Ire xoc bi ruʼ i Jesus cʼa chuwaja. </span><span class="Verse_Number" lang="x-acc">16</span><span lang="x-acc">Péro i ma Pédro xcanaj can che u chibe, pa ocbal bic. Rumal-i, xel li jun, chi ʼetamam u wach rumal i ʼatz laj sacerdóte, y xu tzʼonoj pawor che i ali, chi chajal re i ocbal bic, chi coc bi i ma Pédro. Teʼuri xu cʼam bi i ma Pédro chuwaja. </span><span class="Verse_Number" lang="x-acc">17</span><span lang="x-acc">Are ʼuri i ali xu bij che i ma Pédro:</span>
</div><div class="Paragraph"><span lang="x-acc">—¿Xak at jun yet chique i u tijoxelab i achi-le? —coʼono.</span>
</div><div class="Paragraph"><span lang="x-acc">—No, n-in ta cachiʼil —xu bij i ma Pédro che.</span>
</div><div class="Paragraph"><span class="Verse_Number" lang="x-acc">18</span><span lang="x-acc">I ajchaquib je ʼo chila, tak i policía, xqui nucʼ ʼaʼ chuwaja man joron tew y xe taqʼui chu chiʼ, quiqui miʼsaj quib. Xak i ma Pédro xtaqʼui pan cuʼ, cu miʼsaj rib chi ʼaʼ.</span>
</div></div><div class="scrSection"><div class="Section_Head"><span lang="x-acc">I u tzij i Jesus chuwach i ma Anas</span>
</div><div class="Paragraph"><span class="Verse_Number" lang="x-acc">19</span><span lang="x-acc">Teʼuri, i ʼatz laj sacerdóte xoc chu tzʼonoxic che i Jesus chiquij u tijoxelab, xak xu tzʼonoj che wach usucʼ u cʼutunic ire. </span><span class="Verse_Number" lang="x-acc">20</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Yin sakil in chʼaʼatnak chiquiwach conojel i winak; sakil in cʼutum pa tak molbalʼib, xak pa rachoch i Dios, pa quiqui mol wi quib i aj Israel winak. Queje ile in ʼanom, n-ta in chʼukum u wach chiwe. </span><span class="Verse_Number" lang="x-acc">21</span><span lang="x-acc">¿Wuchac ca tzʼonoj chwe yin? Cha tzʼonoj chique i je tawnak in tzij; chiqui bij ique wach in cʼutum chique. Ique quetaʼam wach in bim yin —xu bij che.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Are xu bij i Jesus ile, ʼo jun chique i policía ʼo chi, xu chʼay che u palaj y xu bij che:</span>
</div><div class="Paragraph"><span lang="x-acc">—¿Queje u laʼic u wach ile ca ʼan che i ʼatz laj sacerdóte?</span>
</div><div class="Paragraph"><span class="Verse_Number" lang="x-acc">23</span><span lang="x-acc">I Jesus xu bij che i policía:</span>
</div><div class="Paragraph"><span lang="x-acc">—We n-ʼus ti xin bij, cha bij wach i n-ʼus taj xin bij. We xi ʼutz i xin bij, ¿wuchac xin a chʼayo? —xu bij.</span>
</div><div class="Paragraph"><span class="Verse_Number" lang="x-acc">24</span><span lang="x-acc">Teʼuri i mam Anas xu tak bi i Jesus ruʼ i ma Caifas, chi ʼatz laj sacerdóte; ximtalic xa ʼec.</span>
</div></div><div class="scrSection"><div class="Section_Head"><span lang="x-acc">I ma Pédro xu bij tan chic chi n-retaʼam tu wach i Jesus</span>
</div><div class="Paragraph"><span class="Verse_Number" lang="x-acc">25</span><span lang="x-acc">Are que tijin ile chu ʼonquil, i ma Pédro cʼa tacʼal chu miʼsaxic rib chi ʼaʼ. Are ʼuri xqui bij che:</span>
</div><div class="Paragraph"><span lang="x-acc">—¿Xak at jun yet chique i u tijoxelab i achi-le?</span>
</div><div class="Paragraph"><span lang="x-acc">I ma Pédro xruwaj u wach; xu bij:</span>
</div><div class="Paragraph"><span lang="x-acc">—No, n-in ta cachiʼil —xcha.</span>
</div><div class="Paragraph"><span class="Verse_Number" lang="x-acc">26</span><span lang="x-acc">Péro ʼo jun chique ajchaquib re i ʼatz laj sacerdóte, ire rachalal i jun chi xelsax u xiquin rumal i ma Pédro. Ire xu bij che:</span>
</div><div class="Paragraph"><span lang="x-acc">—¿N-xwil ta bawa a wach yet, xe tak cheʼ ruʼ ire? Xwilo pues.</span>
</div><div class="Paragraph"><span class="Verse_Number" lang="x-acc">27</span><span lang="x-acc">I ma Pédro xruwaj julaj chic, y juntir xchʼaw i acʼ.</span>
</div></div><div class="scrSection"><div class="Section_Head"><span lang="x-acc">I u tzʼonoxic i ma Piláto che i Jesus</span>
</div><div class="Paragraph"><span class="Verse_Number" lang="x-acc">28</span><span lang="x-acc">Are ya ca pe u sakiric, are ʼuri xquesaj i Jesus chi rachoch i ma Caifas, y xqui cʼam bi pa nim laj rachoch i gobernador. Are xe upon chila, i aj Israel n-xe oc tubi pa ja, man i gobernador n-aj Israel taj. We xe oc bic, queʼelok xa que rawasix rumal i ja; n-ta que ʼuri che i waʼim re qui nimaʼij páscua</span><span class="scrFootnoteMarker"><a href="#F3eea6433-1297-4c8f-b997-04138b79005f"></a></span><span class="Note_General_Paragraph" id="F3EEA6433-1297-4C8F-B997-04138B79005F" title="n"><span lang="x-acc">I tzij-le pa qui chʼawbal i aj Griégo pent queʼelok: “N-ca yaʼ ta ʼuri chique we que oc che i nimaʼij que i aj Israel.”</span>
</span><span lang="x-acc">. </span><span class="Verse_Number" lang="x-acc">29</span><span lang="x-acc">Rumal-i, i ma Piláto, chi gobernador-le, xel li chiquiwach, chu tayic wach cacaj. Xu tzʼonoj chique:</span>
</div><div class="Paragraph"><span lang="x-acc">—¿Wach xu macuj i achi-ri chiwe? —xcha.</span>
</div><div class="Paragraph"><span class="Verse_Number" lang="x-acc">30</span><span lang="x-acc">Ique xqui bij:</span>
</div><div class="Paragraph"><span lang="x-acc">—We tene n-ti u mac i achi-ri, n-queje tene caka cʼam li ri chawe —xe cha.</span>
</div><div class="Paragraph"><span class="Verse_Number" lang="x-acc">31</span><span lang="x-acc">I ma Piláto xu laʼ u wach chique:</span>
</div><div class="Paragraph"><span lang="x-acc">—Chi cʼama bi yix; chi ʼana che wach i ʼatbal tzij yix —xu bij.</span>
</div><div class="Paragraph"><span lang="x-acc">I nimak tak aj Israel winak xqui bij che:</span>
</div><div class="Paragraph"><span lang="x-acc">—Péro yoj chi oj aj Israel winak, n-ta ʼatbal tzij pakaʼab we caka camsaj jun winak —xqui bij.</span>
</div><div class="Paragraph"><span class="Verse_Number" lang="x-acc">32</span><span lang="x-acc">Queje ile xa ʼani che, pacha u bim i Jesus chique oʼonom lok, wach i camic ca ʼani che</span><span class="scrFootnoteMarker"><a href="#Fabbc62a7-dae0-452f-b4d0-11e35f2e0592"></a></span><span class="Note_General_Paragraph" id="FABBC62A7-DAE0-452F-B4D0-11E35F2E0592" title="o"><span lang="x-acc">Chawila i capítulo 12, versículos 32 y 33 re i wuj-i.</span>
</span><span lang="x-acc">. </span><span class="Verse_Number" lang="x-acc">33</span><span lang="x-acc">I ma Piláto xoc chu bi pa ja, teʼuri xu siqʼuij i Jesus ruʼ; are ʼuri xu tzʼonoj che:</span>
</div><div class="Paragraph"><span lang="x-acc">—¿Yet at ʼAtol Tzij que i aj Israel winak? —coʼono.</span>
</div><div class="Paragraph"><span class="Verse_Number" lang="x-acc">34</span><span lang="x-acc">I Jesus xu bij che i ma Piláto:</span>
</div><div class="Paragraph"><span lang="x-acc">—¿A nojbal yet, wach i ca tzʼonoj chwe-le? ¿O xa bital chawe rumal jun chic? —xu bij.</span>
</div><div class="Paragraph"><span class="Verse_Number" lang="x-acc">35</span><span lang="x-acc">I ma Piláto xu bij che i Jesus:</span>
</div><div class="Paragraph"><span lang="x-acc">—¿Xataba in aj Israel winak yin? ¿Wach retamaxic ile quin ʼano? Are i xat qui jach pinʼab, are awach aj tinimit junam cuʼ i ajwab sacerdóte. ¿Wach a ʼanom? (¿At ʼAtol Tzij que, a bim yet?) —xu tzʼonoj che.</span>
</div><div class="Paragraph"><span class="Verse_Number" lang="x-acc">36</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—I ʼatbal tzij we yin n-aj chi taj chuwach i jyub taʼaj. We tene aj chi chuwach i jyub taʼaj, niʼpa i que terej chwij xin qui to tene-ri chu ʼonquil i chʼoʼoj, chi n-quin jachtaj ta piquiʼab i cajʼatzil i aj Israel. Péro n-queje ti ile, man in ʼatbal tzij n-aj chi taj —xu bij i Jesus.</span>
</div><div class="Paragraph"><span class="Verse_Number" lang="x-acc">37</span><span lang="x-acc">I ma Piláto xu bij tan chic:</span>
</div><div class="Paragraph"><span lang="x-acc">—¿Katzij ba-ri chi at ʼatol tzij? —coʼono.</span>
</div><div class="Paragraph"><span lang="x-acc">I Jesus xu bij che:</span>
</div><div class="Paragraph"><span lang="x-acc">—Katzij, in ʼatol tzij pacha i xa bij; rumal-i xin alaxic, rumal-i xin cʼun chuwach i jyub taʼaj. Xol in bij wach i sak laj tzij; niʼpa i je re i sak laj tzij quiqui ta usucʼ ʼuri wach i quin bij —xu bij i Jesus.</span>
</div><div class="Paragraph"><span class="Verse_Number" lang="x-acc">38</span><span lang="x-acc">I ma Piláto xu bij:</span>
</div><div class="Paragraph"><span lang="x-acc">—¿Wach i sak laj tzij? —xcha.</span>
</div></div><div class="scrSection"><div class="Section_Head"><span lang="x-acc">U jachic bi i Jesus che u camsaxic</span>
</div><div class="Paragraph"><span lang="x-acc">Are xu bij ile, i ma Piláto xel chal ucamul cuʼ i aj Israel winak. Xu bij chique:</span>
</div><div class="Paragraph"><span lang="x-acc">—N-tu mac i achi-ri quin rik yin. </span><span class="Verse_Number" lang="x-acc">39</span><span lang="x-acc">Yix iwetaʼam chi ʼax quin ʼan wi, are ca cʼun i nimaʼij re i páscua, ʼo junok chique i aj prexil cwoʼtaj bi chiwe. ¿Quiwaj ʼut cwoʼtaj bi i ʼAtol Tzij iwe yix, ix aj Israel winak? —xu bij chique.</span>
</div><div class="Paragraph"><span class="Verse_Number" lang="x-acc">40</span><span lang="x-acc">Teʼuri, xe siqʼuin chu bixquil conojel:</span>
</div><div class="Paragraph"><span lang="x-acc">—¡Mawoʼtaj bi ire-le! ¡Are, chawoʼtaj bi ma Barabas! —xqui bij.</span>
</div><div class="Paragraph"><span lang="x-acc">I ma Barabas quiqui bij-le are jun iliʼom.</span>
</div><div class="Paragraph"><span class="Chapter_Number" lang="x-acc">19</span><span class="Verse_Number" lang="x-acc">1</span><span lang="x-acc">Are ʼuri i ma Piláto xu tak u chʼayic i Jesus. </span><span class="Verse_Number" lang="x-acc">2</span><span lang="x-acc">I soldádo xqui yijba jun sotosic qʼuix y xqui coj che u jolom i Jesus. Xqui coj jun u ʼuʼ cakcoj pacha i qui ʼuʼ i nimak tak ʼatol tzij. </span><span class="Verse_Number" lang="x-acc">3</span><span lang="x-acc">Teʼuri xe oc chu yoʼyaxic; xqui bij:</span>
</div><div class="Paragraph"><span lang="x-acc">—¡Naj u ʼij i ʼAtol Tzij que i aj Israel! —xe cha.</span>
</div><div class="Paragraph"><span lang="x-acc">Are ʼuri quiqui chʼay che u palaj.</span>
</div><div class="Paragraph"><span class="Verse_Number" lang="x-acc">4</span><span lang="x-acc">Teʼuri i ma Piláto xel chal julaj chic. Xu bij chique i winak:</span>
</div><div class="Paragraph"><span lang="x-acc">—Chiwila, cwesaj chal chiwach, quiwil-bej-re chi yin n-tu mac quin riko.</span>
</div><div class="Paragraph"><span class="Verse_Number" lang="x-acc">5</span><span lang="x-acc">Are ʼuri xel li Jesus pa ʼatbal tzij re i ma Piláto. Cʼo i sotosic qʼuix che u jolom; xak cʼo i u ʼuʼ cakcoj chirij. I ma Piláto xu bij chique:</span>
</div><div class="Paragraph"><span lang="x-acc">—¡Ri i achi-ri! —xu bij.</span>
</div><div class="Paragraph"><span class="Verse_Number" lang="x-acc">6</span><span lang="x-acc">I ajwab sacerdóte, tak i policía re i rachoch i Dios, are xquil u wach i Jesus, xe siqʼuin chu bixquil:</span>
</div><div class="Paragraph"><span lang="x-acc">—¡Cha camsaj chuwach cruz! ¡Cha camsaj chuwach cruz! —xe cha.</span>
</div><div class="Paragraph"><span lang="x-acc">I ma Piláto xu bij chique:</span>
</div><div class="Paragraph"><span lang="x-acc">—Chi cʼama bi yix; chi ripa yix chuwach cruz, man yin n-quin rik ta jun u mac —xu bij.</span>
</div><div class="Paragraph"><span class="Verse_Number" lang="x-acc">7</span><span lang="x-acc">I winak xqui bij che:</span>
</div><div class="Paragraph"><span lang="x-acc">—Yoj chi oj aj Israel winak, ʼo ka ʼatbal tzij tzʼibtalic. I ka ʼatbal tzij-le cu bij chi ʼo u chac caka camsaj, man xu bij chi u Cʼojol i Dios —xe cha.</span>
</div><div class="Paragraph"><span class="Verse_Number" lang="x-acc">8</span><span lang="x-acc">I ma Piláto, are xu ta wach i xqui bij-le, xu xij mas rib rumal. </span><span class="Verse_Number" lang="x-acc">9</span><span lang="x-acc">Are ʼuri xe oc chubi junam pa ʼatbal tzij; teʼuri xu tzʼonoj tan chic che i Jesus:</span>
</div><div class="Paragraph"><span lang="x-acc">—¿Ipa mer xat pe wi yet?</span>
</div><div class="Paragraph"><span lang="x-acc">Péro i Jesus n-xu laʼ tu wach che.</span>
</div><div class="Paragraph"><span class="Verse_Number" lang="x-acc">10</span><span lang="x-acc">Teʼuri i ma Piláto xu bij che:</span>
</div><div class="Paragraph"><span lang="x-acc">—¿Wuchac n-ca laʼ tu wach chwe yin? ¿N-awetaʼam ta ba-ri, chi yin ʼo pinʼab we cat in rip chuwach cruz, xak ʼo pinʼab we cat woʼtaj bic? —coʼono.</span>
</div><div class="Paragraph"><span class="Verse_Number" lang="x-acc">11</span><span lang="x-acc">Teʼuri i Jesus xu laʼ u wach che:</span>
</div><div class="Paragraph"><span lang="x-acc">—N-ta yatal paʼab wach cawaj ca ʼan chwe, ma teji u yom li Dios chawe. Rumal ʼuri, pachin i xin jachaw paʼab, nim u mac ire chawach yet —xu bij.</span>
</div><div class="Paragraph"><span class="Verse_Number" lang="x-acc">12</span><span lang="x-acc">Are ʼuri i ma Piláto xu jek u tzucuxic wach i roʼtaxic bi i Jesus cu ʼano. Péro n-xtiqui ta che man i aj Israel winak xe siqʼuin chu bixquil:</span>
</div><div class="Paragraph"><span lang="x-acc">—We cawoʼtaj bi i achi-le, xa ca kel ʼuri wach cu bij i ʼatz laj ʼatol tzij pawi yet. I achi-le craj coʼon ʼatol tzij che rib; pachin jun coʼon ʼatol tzij che rib, queʼel ʼuri aj chʼoʼoj chirij i ʼatz laj ʼatol tzij pakawi —xe cha che.</span>
</div><div class="Paragraph"><span class="Verse_Number" lang="x-acc">13</span><span lang="x-acc">Are xu ta i ma Piláto wach i xqui bij, are ʼuri xresaj li Jesus chi sak, teʼuri xcubi pu cubibal chija pa cu ʼan wi i ʼatbal tzij. (Are i lugar-le, “Gabáta” u bi pa qui chʼawbal i aj Israel winak; queʼelok “lugar ʼo natril che”.) </span><span class="Verse_Number" lang="x-acc">14</span><span lang="x-acc">Are xu ʼan ile, are i ʼij chuxeʼ i nimaʼij páscua, colo tiqʼuil ʼij xqui ʼano</span><span class="scrFootnoteMarker"><a href="#F18eb6d32-27bf-4cf1-b5d0-b4d397bc9325"></a></span><span class="Note_General_Paragraph" id="F18EB6D32-27BF-4CF1-B5D0-B4D397BC9325" title="p"><span lang="x-acc">Are xqui ʼan ile, are ʼij wi chi quiqui yijba niʼpa tak i rajwaxic chique re i nimaʼij.</span>
</span><span lang="x-acc">. Are ʼuri i ma Piláto xu bij:</span>
</div><div class="Paragraph"><span lang="x-acc">—¡Ri i ʼAtol Tzij yix-i; chiwila! —xu bij chique.</span>
</div><div class="Paragraph"><span class="Verse_Number" lang="x-acc">15</span><span lang="x-acc">I winak xe siqʼuinic:</span>
</div><div class="Paragraph"><span lang="x-acc">—¡Cha camsaj! ¡Cha camsaj! ¡Cha ripa chuwach cruz! —xe cha.</span>
</div><div class="Paragraph"><span lang="x-acc">I ma Piláto xu bij chique:</span>
</div><div class="Paragraph"><span lang="x-acc">—¿ʼUtz bawa quin camsaj chuwach cruz i ʼatol tzij iwe yix?</span>
</div><div class="Paragraph"><span lang="x-acc">I ajwab sacerdóte xqui laʼ u wach che:</span>
</div><div class="Paragraph"><span lang="x-acc">—N-ta chic jun ʼo pakawi yoj; xui i ʼatz laj ʼatol tzij pa Róma cu ʼat tzij pakawi —xqui bij.</span>
</div><div class="Paragraph"><span class="Verse_Number" lang="x-acc">16</span><span lang="x-acc">Are ʼuri, i ma Piláto xu jach i Jesus piquiʼab ique, quiqui camsabej-re chuwach cruz. Teʼuri ique xqui cʼam bic.</span>
</div></div><div class="scrSection"><div class="Section_Head"><span lang="x-acc">Wach u camsaxic i Jesus chuwach cruz</span>
</div><div class="Paragraph"><span class="Verse_Number" lang="x-acc">17</span><span lang="x-acc">Are xqui cʼam bi i Jesus, ire xrekaj bi u cruz xol u teleb. I jyub pa xe ʼe wi, u bi “u jolom anma” chi queʼel pa qui chʼawbal i aj Hebréo, “Gólgota”. </span><span class="Verse_Number" lang="x-acc">18</span><span lang="x-acc">Are xe uponic, chila xqui rip wi chuwach cruz. Xak je ʼo queb chic xe rip chuwach i qui cruz, jujun pa tak u tzal xe qʼuiji wi che i Jesus. </span><span class="Verse_Number" lang="x-acc">19</span><span lang="x-acc">I ma Piláto xu tak u tzʼibaxic juban tzʼib puwi u cruz i Jesus; queje iri cu bij i tzʼib: “I Jesus aj Nazaret, ʼAtol Tzij que i aj Israel winak.” Queje ile tzʼibtalic. </span><span class="Verse_Number" lang="x-acc">20</span><span lang="x-acc">Je qʼui i aj Israel winak xcajlaj u wach i tzʼib-le, man xa nakaj che i tinimit Jerusalen pa xqui rip wi i Jesus chuwach cruz. I tzʼib-le tzʼibtalic pa oxib chʼawbal: piqui chʼawbal aj Hebréo, piqui chʼawbal aj Griégo, xak piqui chʼawbal aj Latin. (Queje ile xqui ta conojel wach i tzʼibtalic.) </span><span class="Verse_Number" lang="x-acc">21</span><span lang="x-acc">Rumal-i i ajwab sacerdóte que i aj Israel winak xqui bij che i ma Piláto:</span>
</div><div class="Paragraph"><span lang="x-acc">—Ma ta queje ile xa tak u tzʼibaxic chi cu bij: “ʼAtol tzij que i aj Israel winak.” N-queje ti ile craj; ca majawic ca tak u tzʼibaxic queje iri: “Ire xu bij chi ʼAtol Tzij que i i aj Israel winak” —xe cha.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Teʼuri ma Piláto xu bij chique:</span>
</div><div class="Paragraph"><span lang="x-acc">—Are i xin tak u tzʼibaxic, n-quin yoj ta chic. (Queje ile xu bij.)</span>
</div><div class="Paragraph"><span class="Verse_Number" lang="x-acc">23</span><span lang="x-acc">I soldádo, are xqui rip i Jesus chuwach i cruz, teʼuri xqui jach u ʼuʼ chiquiwach; xqui ʼan cajib tant che, y xqui jach jujun tant chiquiwach. Xui-ri, ʼo jun che u ʼuʼ, jun chom laj cʼul, naj rakan, n-ta tʼis che. </span><span class="Verse_Number" lang="x-acc">24</span><span lang="x-acc">I soldádo-le xqui bij chiquiwach:</span>
</div><div class="Paragraph"><span lang="x-acc">—Maka rakchʼij, ʼutz we caka saquij chakawach, ʼilbal-re pachinok chake ca cʼamaw bic —xe cha.</span>
</div><div class="Paragraph"><span lang="x-acc">Queje xqui ʼan ile, man ca ʼantaj na pacha i tzʼibtal ujer chupam u wuj i Dios;</span><span class="scrFootnoteMarker"><a href="#F4f054ac4-ea7b-491a-b317-6f4f574583e7"></a></span><span class="Note_General_Paragraph" id="F4F054AC4-EA7B-491A-B317-6F4F574583E7" title="q"><span lang="x-acc">Sálmo 22:18</span>
</span><span lang="x-acc"> queje iri cu bij: “Xqui jach in ʼuʼ chiquiwach; xe saquin chirij.” Y queje xqui ʼan i soldádo ile.</span>
</div><div class="Paragraph"><span class="Verse_Number" lang="x-acc">25</span><span lang="x-acc">ʼO jujun ixokib je ʼo chu nakaj i cruz; je are i u chuch i Jesus, rachiʼil u chaʼ, xak i ixok Mariy chi rixokil i ma Cleófas, xak i ixok Mariy Magdaléna. </span><span class="Verse_Number" lang="x-acc">26</span><span lang="x-acc">I Jesus are xril u wach u chuch, xak xril u wach u tijoxel chi cʼax cu na ire, tacʼal ruʼ. Are ʼuri xu bij che u chuch:</span>
</div><div class="Paragraph"><span lang="x-acc">—Nan, cha ʼana che i achi-le pacha awacʼal yet —xu bij.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Xak xu bij che u tijoxel:</span>
</div><div class="Paragraph"><span lang="x-acc">—Cha ʼana che in chuch pacha a chuch yet —xu bij che.</span>
</div><div class="Paragraph"><span lang="x-acc">Are ʼij ʼuri, i tijoxel-le xu cʼam bi u chuch i Jesus ruʼ chi rachoch.</span>
</div><div class="Paragraph"><span class="Verse_Number" lang="x-acc">28</span><span lang="x-acc">I Jesus retaʼam chi ya xqʼuisic niʼpa i ʼanic craj. Are ʼuri xu bij:</span>
</div><div class="Paragraph"><span lang="x-acc">—Quin cʼatic.</span>
</div><div class="Paragraph"><span lang="x-acc">Queje ile xu ʼano pacha i tzʼibtal ujer chupam u wuj i Dios</span><span class="scrFootnoteMarker"><a href="#Fe00634a5-a300-4dfc-84fb-706134cecdd5"></a></span><span class="Note_General_Paragraph" id="FE00634A5-A300-4DFC-84FB-706134CECDD5" title="r"><span lang="x-acc">Sálmo 69:21</span>
</span><span lang="x-acc">. </span><span class="Verse_Number" lang="x-acc">29</span><span lang="x-acc">ʼO jun xar chila, nojnak che víno, cʼacʼoj ca nawic. Xqui cʼam jun espónja, y xqui mu chupam; teʼuri xqui ya tzam cheʼ, y xqui ya ʼan pu chiʼ. </span><span class="Verse_Number" lang="x-acc">30</span><span lang="x-acc">I Jesus xu tzʼub bi i víno; teʼuri xu bij:</span>
</div><div class="Paragraph"><span lang="x-acc">—Ya xa ʼantajic —xcha.</span>
</div><div class="Paragraph"><span lang="x-acc">Teʼuri xu lucba u jolom, y xel u cʼux.</span>
</div></div><div class="scrSection"><div class="Section_Head"><span lang="x-acc">Wach u soctajic u cʼalcʼax i Jesus</span>
</div><div class="Paragraph"><span class="Verse_Number" lang="x-acc">31</span><span lang="x-acc">Are xcamsax i Jesus, are jun ʼij chuxeʼ i nimaʼij páscua. I qui nimakil i aj Israel xqui chʼobo chi n-ʼus taj we que canaj i oxib achiab chuwach i qui cruz chucab ʼij, man are i uxlambal ʼij. I uxlambal ʼij-le are qui nimaʼij, lic nim laj ʼij chiquiwach ique. Rumal-i xe ʼe chu tzʼonoxic che i ma Piláto chi cu tak u ʼajsaxic u bakil cakan man weʼ que camic. We queje ile xa ʼani chique, weʼ ʼuri que kajsax lok. </span><span class="Verse_Number" lang="x-acc">32</span><span lang="x-acc">Are ʼuri i soldádo xe uponic; nabe xqui ʼajsaj u bakil rakan jun chique i je ʼo pu tzal i Jesus; teʼuri xak queje xqui ʼan chic che jun chic chi xak ʼo pu tzal i Jesus. </span><span class="Verse_Number" lang="x-acc">33</span><span lang="x-acc">Are xe upon ruʼ i Jesus, xquilo chi ire ya camnak chic, rumal-i n-xqui ʼajsaj ti u bakil i rakan ire.</span>
</div><div class="Paragraph"><span class="Verse_Number" lang="x-acc">34</span><span lang="x-acc">Xui-ri, ʼo jun chique i soldádo, xu toʼij pu cʼalcʼax i Jesus che jun u tzam chʼichʼ</span><span class="scrFootnoteMarker"><a href="#Fdfaee522-305e-4158-9f5c-e666b8ae0eaa"></a></span><span class="Note_General_Paragraph" id="FDFAEE522-305E-4158-9F5C-E666B8AE0EAA" title="s"><span lang="x-acc">I chʼichʼ-le, lánza u bi, lic chʼut u tzam, chʼaptal chu tzam jun cheʼ naj rakan.</span>
</span><span lang="x-acc">. Juntir xjaktajic, xel u quiqʼuel, ruʼ ya. </span><span class="Verse_Number" lang="x-acc">35</span><span lang="x-acc">Y yin chi quin bij iri chiwe, in jun chique i xe ʼilawic; sak laj tzij i quin bij. Quin bij chiwe wach i xwilo man cwaj qui cuba i cʼux che i Jesus. Wetaʼam chi sak laj tzij i quin bij. </span><span class="Verse_Number" lang="x-acc">36</span><span lang="x-acc">Queje ile xa ʼani che i Jesus (pacha ca ʼani che i chij are ca cʼamsaxic re i páscua), man ca ʼantaj na pacha i tzʼibtal chupam u wuj i Dios ujer. Cu bij: “N-ca ʼajsax ta jun u bakil ire</span><span class="scrFootnoteMarker"><a href="#F4c13a452-b708-45eb-ade0-1c8d6fe9813e"></a></span><span class="Note_General_Paragraph" id="F4C13A452-B708-45EB-ADE0-1C8D6FE9813E" title="t"><span lang="x-acc">(Ex. 12:46, Nu. 9:12) I tzij tzʼibtal can rumal i mam Moises xu ʼatij u ʼajsaxic u bakil i chij re i páscua. Xak queje ile xa ʼan che i Jesus are xcamsaxic, n-xqui ʼaj tu bakil.</span>
</span><span lang="x-acc">.” </span><span class="Verse_Number" lang="x-acc">37</span><span lang="x-acc">Xak cu bij u wuj i Dios: “I winak quiquil nu wach i jun chi xqui toʼij</span><span class="scrFootnoteMarker"><a href="#Fc7ed5a91-bf8e-48dc-a295-d7ba069a00b1"></a></span><span class="Note_General_Paragraph" id="FC7ED5A91-BF8E-48DC-A295-D7BA069A00B1" title="u"><span lang="x-acc">(Zac. 12:10) I tzij tzʼibtal can rumal i mam Zacarías, xak re i Crísto tzʼibtalic. I Crísto, ʼo u chac xtoʼix ni pu cʼalcʼax, man quel ni u quiqʼuel, tobal que conojel i winak, pacha xa ʼani ujer che u quiqʼuel i chij, tobal que i aj Israel (chawila Ex. 12:6-13).</span>
</span><span lang="x-acc">.” (Queje ile tzʼibtalic.)</span>
</div></div><div class="scrSection"><div class="Section_Head"><span lang="x-acc">Wach u mukic i Jesus</span>
</div><div class="Paragraph"><span class="Verse_Number" lang="x-acc">38</span><span lang="x-acc">Are xutzin u ʼonquil ile, are ʼuri i ma Jose aj Arimatéa xu tzʼonoj utzil chomal che i ma Piláto chi ca yaʼ che chi cu cʼam bi u chʼacul i Jesus. I ma Jose-le are jun terejnak chirij u cʼutunic i Jesus, xui-ri aliʼal man cu xij rib chiquiwach i nimak tak aj Israel. I ma Piláto xu ya che; teʼuri i ma Jose xu cʼam bi u chʼacul i Jesus. </span><span class="Verse_Number" lang="x-acc">39</span><span lang="x-acc">Xak xupon i ma Nicodémo chu toʼic i ma Jose. I ma Nicodémo-le are i jun chi ʼe chʼaʼatnak ruʼ i Jesus chaʼab. Ire xuponic, u cʼamom bi colo jun quintal i cunbal lic muy, queb u wach, mírra ruʼ áloes. </span><span class="Verse_Number" lang="x-acc">40</span><span lang="x-acc">Teʼuri i ma Jose ruʼ ma Nicodémo xqui cʼam u chʼacul i Jesus, xqui pasij pa sawan, y xqui coj i cunbal muy che, man queje xqui ʼan ile i aj Israel winak che i qui camnak are quiqui muku. </span><span class="Verse_Number" lang="x-acc">41</span><span lang="x-acc">Chu nakaj pa xcamsax wi i Jesus chuwach i cruz, ʼo jun ulew, chom i cotzʼij, chom i cheʼ ʼo chuwach. Chila ʼo wi jun abaj worom u pam, mukbal que i camnak. I jul-le cʼacʼ u ʼonquil, cʼa maja ca yaʼ camnak chupam. </span><span class="Verse_Number" lang="x-acc">42</span><span lang="x-acc">Chila xqui muk wi i Jesus, man xa nakaj ʼo wi, y ya xcʼun i uxlambal ʼij que i aj Israel winak.</span>
</div></div><div class="scrSection"><div class="Section_Head"><span lang="x-acc">U cʼastajic i Jesus che i camic</span>
</div><div class="Paragraph"><span class="Chapter_Number" lang="x-acc">20</span><span class="Verse_Number" lang="x-acc">1</span><span lang="x-acc">Are xu rik i ʼij domíngo, nabe ʼij re i seman, are ʼuri i ixok Mariy Magdaléna xupon chila pa muktal wi i Jesus, cʼa ʼekum re u sakiric. Are ʼuri xrilo chi ʼelsam chic i abaj chi tzʼapbal re u chiʼ i jul pa xmuk wi i Jesus. </span><span class="Verse_Number" lang="x-acc">2</span><span lang="x-acc">Are xril ile, xa ʼe paʼanem chu bixquil che i ma Simon Pédro, xak che i jun chic tijoxel</span><span class="scrFootnoteMarker"><a href="#F9c176284-8633-457d-b8dc-34a9cf5ac6f2"></a></span><span class="Note_General_Paragraph" id="F9C176284-8633-457D-B8DC-34A9CF5AC6F2" title="v"><span lang="x-acc">I tijoxel-le are i ma Wan mísmo, chi xu tzʼibaj i wuj-i.</span>
</span><span lang="x-acc"> chi cʼax xnaʼ rumal i Jesus. Xu bij chique:</span>
</div><div class="Paragraph"><span lang="x-acc">—Xelsax bi u chʼacul i Kajwal pa i xmuk wi; n-ketaʼam taj pa xcʼam wi bic —xu bij.</span>
</div><div class="Paragraph"><span class="Verse_Number" lang="x-acc">3</span><span lang="x-acc">Teʼuri i ma Pédro, tak i jun chic tijoxel, xe walij la, y xe ʼe pa muktal wi i Jesus. </span><span class="Verse_Number" lang="x-acc">4</span><span lang="x-acc">Che queb xe ʼe paʼanem, péro i ma Pédro n-cu chʼij ta ʼanem chuwach i jun; i jun-le nabe xupon chila pa i xmuk wi i Jesus. </span><span class="Verse_Number" lang="x-acc">5</span><span lang="x-acc">Are i nabe xuponic, xwuʼi chu takexic i jul; xui xril i cʼul ʼo chila, xui-ri n-xoc tubic. </span><span class="Verse_Number" lang="x-acc">6</span><span lang="x-acc">Are xupon i ma Simon Pédro chi teren bi chirij i jun, ire xoc bi chupam i jul, xak xrilo chi xui chic i cʼul ʼo chila. </span><span class="Verse_Number" lang="x-acc">7</span><span lang="x-acc">Xak xrilo, i cʼul chi ʼo te che u jolom i Jesus, n-xak jun ta chic ʼo wi ruʼ i juban cʼul. U borom chic rib pu wach wi. </span><span class="Verse_Number" lang="x-acc">8</span><span lang="x-acc">Teʼuri xoc bi i jun chi xupon nabe; xak xrilo wach oʼonom; are ʼuri xu cojo chi Jesus xwalijic. </span><span class="Verse_Number" lang="x-acc">9</span><span lang="x-acc">Cʼa maja quiqui ta u be bien wach i tzʼibtal can chupam u wuj i Dios, chi Jesus ca walij na chiquixol i camnak. </span><span class="Verse_Number" lang="x-acc">10</span><span lang="x-acc">Teʼuri, i queb tijoxelab-le xe tzalij chic chi cachoch.</span>
</div></div><div class="scrSection"><div class="Section_Head"><span lang="x-acc">I u cʼutic rib i Jesus che ixok Mariy Magdaléna</span>
</div><div class="Paragraph"><span class="Verse_Number" lang="x-acc">11</span><span lang="x-acc">I ixok Mariy coʼic, ʼo chi sak pa xmuk wi i Jesus. Ca tijin che oʼej, xwuʼi chu takexic upam i jul. </span><span class="Verse_Number" lang="x-acc">12</span><span lang="x-acc">Are ʼuri xril qui wach queb ángel, sak qui ʼuʼ. Ique je cul chila pa ʼo wi te u chʼacul i Jesus. Jun ʼo chu jolom; i jun chic ʼo chi rakan. </span><span class="Verse_Number" lang="x-acc">13</span><span lang="x-acc">I ángel-le xqui tzʼonoj che:</span>
</div><div class="Paragraph"><span lang="x-acc">—Ixok, ¿wuchac cat oʼic?</span>
</div><div class="Paragraph"><span lang="x-acc">Ixok Mariy xu bij chique:</span>
</div><div class="Paragraph"><span lang="x-acc">—Man xcʼami bi i Wajwal, y n-wetaʼam taj pa xyaʼ wi.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Are xu bij ile, xtzun pan chirij; are ʼuri xril u wach i Jesus, ʼo chi ruʼ. Xui-ri n-retaʼam taj we are i Jesus.</span>
</div><div class="Paragraph"><span class="Verse_Number" lang="x-acc">15</span><span lang="x-acc">Are ʼuri i Jesus xu tzʼonoj che:</span>
</div><div class="Paragraph"><span lang="x-acc">—¿Ixok, wuchac cat oʼic? ¿Pachin ca tzucuj? —xu bij che.</span>
</div><div class="Paragraph"><span lang="x-acc">I ixok Mariy xu chʼobo mok are i aj chajinel re i ulew-le. Xu bij che:</span>
</div><div class="Paragraph"><span lang="x-acc">—Ta, we yet xa cʼam bi u chʼacul i Jesus, cha bij chwe pa i xa ya wi, man yin quin cʼam bic —xu bij che.</span>
</div><div class="Paragraph"><span class="Verse_Number" lang="x-acc">16</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—¡Al-Mariy! —xcha.</span>
</div><div class="Paragraph"><span lang="x-acc">Are ʼuri ixok Mariy xu pisquilij rib.</span>
</div><div class="Paragraph"><span lang="x-acc">—¡Rabóni! —xu bij. (Ile qui chʼawbal i aj Hebréo, chi queʼelok “¡Tijonel!”)</span>
</div><div class="Paragraph"><span class="Verse_Number" lang="x-acc">17</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—Min a chapo, man cʼa maja quin ʼel bi chila pa ʼo wi in Kajaw. Xui-ri, jat cuʼ i watz in chaʼ (chi je in tijoxelab teʼek). Cha bij chique chi quin ʼel bi chicaj ruʼ in Kajaw yin, chi woʼor xak i Kajaw yix; quin ʼe ruʼ in Dios yin, chi xak i Dios yix.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Are ʼuri, ixok Mariy Magdaléna xa ʼe cuʼ u tijoxelab i Jesus. Xu bij chique chi ya xril u wach i Kajwal, xak xu bij chique wach i bital bi che rumal.</span>
</div></div><div class="scrSection"><div class="Section_Head"><span lang="x-acc">I u cʼutic rib i Jesus chique u tijoxelab</span>
</div><div class="Paragraph"><span class="Verse_Number" lang="x-acc">19</span><span lang="x-acc">Are xoc aʼab re i ʼij domíngo-le, i u tijoxelab i Jesus qui molom quib paja, qui tzʼapim li uchija man quiqui xij quib chique i nimak tak aj Israel winak. Are ʼuri xwinakir i Jesus, y xtaqʼui chiquixol u tijoxelab. Xu bij:</span>
</div><div class="Paragraph"><span lang="x-acc">—Chuxlan i cʼux —xcha.</span>
</div><div class="Paragraph"><span class="Verse_Number" lang="x-acc">20</span><span lang="x-acc">Xbitaj ile chique, xu cʼut i puʼab chique, tak u cʼalcʼax. Ique xe quicotic are xquil u wach i Kajwal. </span><span class="Verse_Number" lang="x-acc">21</span><span lang="x-acc">Teʼuri, i Jesus xu bij chic chique:</span>
</div><div class="Paragraph"><span lang="x-acc">—Chuxlan i cʼux. Pacha xu ʼan i Ta chwe yin, xin u tak lok, xak queje quin ʼan yin chiwe yix, quix in tak bic.</span>
</div><div class="Paragraph"><span class="Verse_Number" lang="x-acc">22</span><span lang="x-acc">Are xu bij ile, xu xutʼij piquiwi u tijoxelab, y xu bij chique:</span>
</div><div class="Paragraph"><span lang="x-acc">—Quin ya u Tewal i Dios chiwe. </span><span class="Verse_Number" lang="x-acc">23</span><span lang="x-acc">Pachinok chique i winak qui cuy qui mac yix, ca cuytaj qui mac ʼuri; xak pachinok chique n-qui cuy ti qui mac yix, xak n-ca cuytaj ti qui mac ʼuri —xu bij chique.</span>
</div></div><div class="scrSection"><div class="Section_Head"><span lang="x-acc">I u cʼutic rib i Jesus che i ma Tomas</span>
</div><div class="Paragraph"><span class="Verse_Number" lang="x-acc">24</span><span lang="x-acc">ʼO jun chique i cablajuj tijoxelab, n-ta cuʼ ique are xcʼun i Jesus. Ire are i ma Tomas, chi “a-Yox” que cha che. </span><span class="Verse_Number" lang="x-acc">25</span><span lang="x-acc">Teʼuri i juban tijoxelab xqui bij che:</span>
</div><div class="Paragraph"><span lang="x-acc">—Ya xkil u wach i Kajwal —xe cha che.</span>
</div><div class="Paragraph"><span lang="x-acc">Péro i ma Tomas xu bij chique:</span>
</div><div class="Paragraph"><span lang="x-acc">—N-quin coj taj, cʼa cwil na pa i xoc wi i clawux che u ʼab, xak quin chap na che uwi in ʼab. N-quin coj taj cʼa quin chap na che in ʼab pa ʼo wi i soctajnak che u cʼalcʼax —coʼono.</span>
</div><div class="Paragraph"><span class="Verse_Number" lang="x-acc">26</span><span lang="x-acc">Wajxakib ʼij ricʼawic, i tijoxelab qui molom tan chic quib, are ʼuri ʼo i ma Tomas cuʼ. Tupu tzʼapil uchija pa je ʼo wi, xoc i Jesus cuʼ, y xtaqʼui chiquixol. Xu bij tan chic chique:</span>
</div><div class="Paragraph"><span lang="x-acc">—Chuxlan i cʼux yix —xcha.</span>
</div><div class="Paragraph"><span class="Verse_Number" lang="x-acc">27</span><span lang="x-acc">Juntir, xu bij che i ma Tomas:</span>
</div><div class="Paragraph"><span lang="x-acc">—Chawilape in ʼab-i, cha cojo ni uwi a ʼab che. Xak cha cojo ni a ʼab che in cʼalcʼax. Ma chʼob yet we n-katzij taj chi xin walijic, xui-ri cha cojo chi in walijnak chic —xu bij che.</span>
</div><div class="Paragraph"><span class="Verse_Number" lang="x-acc">28</span><span lang="x-acc">Teʼuri i ma Tomas xu bij che i Jesus:</span>
</div><div class="Paragraph"><span lang="x-acc">—¡At Wajwal! ¡At in Dios! —xu bij.</span>
</div><div class="Paragraph"><span class="Verse_Number" lang="x-acc">29</span><span lang="x-acc">I Jesus xu bij tan chic che:</span>
</div><div class="Paragraph"><span lang="x-acc">—A-Tomas, xa coj ʼut man xin awilo; xui-ri, mas ʼutz que ique chi quiqui cojo, tupu n-quilom ti in wach —xu bij che.</span>
</div></div><div class="scrSection"><div class="Section_Head"><span lang="x-acc">Wach rumal ʼo i wuj-i</span>
</div><div class="Paragraph"><span class="Verse_Number" lang="x-acc">30</span><span lang="x-acc">I Jesus, qʼui i nimak tak milágro xu ʼan chiquiwach i u tijoxelab chi n-xin tzʼibaj ta chupam i wuj-i. </span><span class="Verse_Number" lang="x-acc">31</span><span lang="x-acc">Péro niʼpa i xin tzʼibaj, are quiwetambej-re chi i Jesus are i Tolke, chi u Cʼojol i Dios. We qui coj ile, we qui cuba i cʼux che ire, qui chʼac ʼuri i cʼaslemal ruʼ i Dios. Rumal-i, xin tzʼibaj.</span>
</div></div><div class="scrSection"><div class="Section_Head"><span lang="x-acc">I u cʼutic rib i Jesus chique i wukub u tijoxelab</span>
</div><div class="Paragraph"><span class="Chapter_Number" lang="x-acc">21</span><span class="Verse_Number" lang="x-acc">1</span><span lang="x-acc">Xoʼon panok, i Jesus xu cʼut chic rib chique u tijoxelab chu chiʼ i alagun, Tibérias</span><span class="scrFootnoteMarker"><a href="#F6d8a228d-64c7-4051-9032-4462a95f347a"></a></span><span class="Note_General_Paragraph" id="F6D8A228D-64C7-4051-9032-4462A95F347A" title="w"><span lang="x-acc">I alagun-le, xak Galiléa u bi.</span>
</span><span lang="x-acc"> u bi. Queje iri xu ʼano: </span><span class="Verse_Number" lang="x-acc">2</span><span lang="x-acc">Chila je ʼo wi jutzobaj u tijoxelab i Jesus, ʼo i ma Simon Pédro, xak i ma Tomas chi “a-Yox” que cha che, xak i ma Natanael aj Cana re Galiléa, xak i queb</span><span class="scrFootnoteMarker"><a href="#Fd46c41fe-3dfa-440f-ba74-fe562d598f3e"></a></span><span class="Note_General_Paragraph" id="FD46C41FE-3DFA-440F-BA74-FE562D598F3E" title="x"><span lang="x-acc">Are i ma Wan mísmo, ruʼ i ma Jacóbo, chi je catz qui chaʼ quib.</span>
</span><span lang="x-acc"> u cʼojol i mam Zebedéo, tak i queb chic u tijoxelab i Jesus. </span><span class="Verse_Number" lang="x-acc">3</span><span lang="x-acc">Are ʼuri i ma Simon Pédro xu bij chique i rachiʼil:</span>
</div><div class="Paragraph"><span lang="x-acc">—Yin quin ʼe pa chapoj car —coʼono.</span>
</div><div class="Paragraph"><span lang="x-acc">—Xak queje yoj coj ʼe awuʼ —xe cha che.</span>
</div><div class="Paragraph"><span lang="x-acc">Xe ʼe ʼut, xe ʼan bi chupam jun bárco. Jun aʼab xe chacunic, n-ti xqui riko. </span><span class="Verse_Number" lang="x-acc">4</span><span lang="x-acc">Are ʼut xpe u sakiric, xquil u wach jun achi tacʼal chi ya. Are i Jesus, péro n-quetaʼam taj we are ire. </span><span class="Verse_Number" lang="x-acc">5</span><span lang="x-acc">Are ʼuri xu bij pan chique:</span>
</div><div class="Paragraph"><span lang="x-acc">—Achiab, ¿n-ta car i rikom? —xcha.</span>
</div><div class="Paragraph"><span lang="x-acc">Ique xqui bij li che:</span>
</div><div class="Paragraph"><span lang="x-acc">—Mi xa ta jun.</span>
</div><div class="Paragraph"><span class="Verse_Number" lang="x-acc">6</span><span lang="x-acc">—Chi cʼaka i ataraya pu wikabim i bárco; chila qui rik wi —xu bij i Jesus chique.</span>
</div><div class="Paragraph"><span lang="x-acc">Queje ile xqui ʼano, pacha i xbix chique. Are ʼuri, je qʼui i car xqui chapo, n-quiqui chʼij ta chic relsaxic i ataraya pa ya rumal i ralil. </span><span class="Verse_Number" lang="x-acc">7</span><span lang="x-acc">Are ʼuri i tijoxel</span><span class="scrFootnoteMarker"><a href="#Fe90e7ac4-5291-4381-b0c5-17aa239f582a"></a></span><span class="Note_General_Paragraph" id="FE90E7AC4-5291-4381-B0C5-17AA239F582A" title="y"><span lang="x-acc">Ile are i ma Wan mísmo chi xu tzʼibaj i wuj-i.</span>
</span><span lang="x-acc"> chi cʼax ca naʼ rumal i Jesus xu bij che i ma Pédro:</span>
</div><div class="Paragraph"><span lang="x-acc">—¡Are i Kajwal!</span>
</div><div class="Paragraph"><span lang="x-acc">I ma Pédro, are xu ta chi are i Kajwal, xu coj-la u ʼuʼ (man resam u ʼuʼ chirij), teʼuri xu cʼak la bi rib chuwi ya. </span><span class="Verse_Number" lang="x-acc">8</span><span lang="x-acc">Colo seténta y cínco xicʼab je ʼo wi che u chiʼ i ya. I juban tijoxelab xqui cʼam bi bárco chu chiʼ i ya, qui jucuquem bi ataraya nojnak u pam. </span><span class="Verse_Number" lang="x-acc">9</span><span lang="x-acc">Are xe kaj pulew, xquil jun ʼaʼ nucʼum chila, ca tijin u bolic jun car puwi, xak ʼo juban caxlanwa chila.</span>
</div><div class="Paragraph"><span class="Verse_Number" lang="x-acc">10</span><span lang="x-acc">—Chi cʼama li queb oxib car chi cʼa te xi chapo —xu bij i Jesus chique.</span>
</div><div class="Paragraph"><span class="Verse_Number" lang="x-acc">11</span><span lang="x-acc">I ma Simon Pédro xa ʼan chupam i bárco y xu juquej bi i ataraya cʼa chuwach ulew. I ataraya, nojnak che nimak tak car; je ʼo jun ciénto ruʼ cincuénta y tres chupam. Laj je qʼui, péro n-xrakchʼij ti ataraya. </span><span class="Verse_Number" lang="x-acc">12</span><span lang="x-acc">I Jesus xu bij pan chique:</span>
</div><div class="Paragraph"><span lang="x-acc">—Chix petok, chol i tija i wa —xcha.</span>
</div><div class="Paragraph"><span lang="x-acc">Mi jun chique u tijoxelab xu cowij u tzʼonoxic che pachin ire, man quetaʼam chi ire are i Kajwal. </span><span class="Verse_Number" lang="x-acc">13</span><span lang="x-acc">Are ʼuri i Jesus xa ʼe pan cuʼ, xu cʼam bi caxlanwa pu ʼab, y xu jach chique; xak queje xu ʼan che i car.</span>
</div><div class="Paragraph"><span class="Verse_Number" lang="x-acc">14</span><span lang="x-acc">Are uroxmul iri xu cʼut rib i Jesus chique u tijoxelab, che u walijic chiquixol i camnak.</span>
</div></div><div class="scrSection"><div class="Section_Head"><span lang="x-acc">I Jesus xu pixbaj i ma Pédro</span>
</div><div class="Paragraph"><span class="Verse_Number" lang="x-acc">15</span><span lang="x-acc">Are xquelej i waʼim, i Jesus xu tzʼonoj che ma Simon Pédro:</span>
</div><div class="Paragraph"><span lang="x-acc">—A-Simon, chi at u cʼojol i ma Jonas, ¿cʼax quin a naʼo? ¿Mas chuwach i cʼaxnabal qui cʼux ique? —xu bij che</span><span class="scrFootnoteMarker"><a href="#F55719ea1-670c-4d62-8267-12850a266012"></a></span><span class="Note_General_Paragraph" id="F55719EA1-670C-4D62-8267-12850A266012" title="z"><span lang="x-acc">I tzij-i pa Griégo, n-kas ta sakil wach mer usucʼ. Pent xraj u bixquil iri: “Mas cʼax quin a naʼo chuwach tak ile.” (Mokxa are ubitak-re, o are i ropis i ma Pédro xu bij.)</span>
</span><span lang="x-acc">.</span>
</div><div class="Paragraph"><span lang="x-acc">—Katzij, Kajwal; yet awetaʼam chi cat waj</span><span class="scrFootnoteMarker"><a href="#F6241a6aa-cee0-4d12-bfa4-efed066e7a41"></a></span><span class="Note_General_Paragraph" id="F6241A6AA-CEE0-4D12-BFA4-EFED066E7A41" title="a"><span lang="x-acc">I ma Pédro xu jalwachij jubiʼ i tzij; n-xu bij taj: “Cʼax cat in naʼo,” xa are xu bij: “Cat waj.”</span>
</span><span lang="x-acc"> —xu bij ma Pédro.</span>
</div><div class="Paragraph"><span lang="x-acc">I Jesus xu bij che:</span>
</div><div class="Paragraph"><span lang="x-acc">—Che a tzuku i ral tak in chij —xu bij.</span>
</div><div class="Paragraph"><span lang="x-acc">(I usucʼ i xu bij-le are iri: “Che a tijoj y che a chajij i je we yin.”)</span>
</div><div class="Paragraph"><span class="Verse_Number" lang="x-acc">16</span><span lang="x-acc">I Jesus xu tzʼonoj chic ucamul che:</span>
</div><div class="Paragraph"><span lang="x-acc">—A-Simon, chi at u cʼojol i ma Jonas, ¿cʼax quin a naʼo?</span>
</div><div class="Paragraph"><span lang="x-acc">I ma Pédro xu bij tan chic che:</span>
</div><div class="Paragraph"><span lang="x-acc">—Katzij, Kajwal; awetaʼam chi cat waj.</span>
</div><div class="Paragraph"><span lang="x-acc">I Jesus xu bij chic che:</span>
</div><div class="Paragraph"><span lang="x-acc">—Che a chajij in chij.</span>
</div><div class="Paragraph"><span class="Verse_Number" lang="x-acc">17</span><span lang="x-acc">I Jesus xu tzʼonoj chic uroxmul che ma Pédro:</span>
</div><div class="Paragraph"><span lang="x-acc">—A-Simon, chi at u cʼojol i ma Jonas, ¿quin awaj?</span>
</div><div class="Paragraph"><span lang="x-acc">I ma Pédro xbisonic are xu ta chi uroxmul ile chi xtzʼonox che: “¿Quin awaj?” Teʼuri xu bij che:</span>
</div><div class="Paragraph"><span lang="x-acc">—Kajwal, ʼis ronojel awetaʼam. Yet awetaʼam chi lic cat waj —coʼono.</span>
</div><div class="Paragraph"><span lang="x-acc">I Jesus xu bij che:</span>
</div><div class="Paragraph"><span lang="x-acc">—Che a tzuku in chij —xcha.</span>
</div><div class="Paragraph"><span class="Verse_Number" lang="x-acc">18</span><span lang="x-acc">Teʼuri xu bij che;</span>
</div><div class="Paragraph"><span lang="x-acc">—Katzij iri quin bij chawe: are cʼa at acʼal winak, xa yutʼ a pam che a bant y xat ʼe ʼut pa i xawaj wi ʼenam. We xat rijabic, n-queje ta chic ca ʼan ile, man ca sucʼba ni a ʼab, y jun chic cat ximawic; xak cat u cʼam bic pa n-cawaj ta wi ʼenam.</span>
</div><div class="Paragraph"><span class="Verse_Number" lang="x-acc">19</span><span lang="x-acc">Queje ile xu bij i Jesus, ʼalijinsabal-re wach i camic quicʼaw wi i ma Pédro. Ruʼ u camic-le, ca ʼalijinsax ni u ʼij i Dios. Teʼuri i Jesus xu bij che:</span>
</div><div class="Paragraph"><span lang="x-acc">—Chat terej chwij (min awoʼtaj) —xbix che.</span>
</div><div class="Paragraph"><span class="Verse_Number" lang="x-acc">20</span><span lang="x-acc">I ma Pédro, are xtzun chirij, xrilo chi teren bi jun chic tijoxel</span><span class="scrFootnoteMarker"><a href="#F8a199715-44d5-4ab7-bedf-da6daf530a1f"></a></span><span class="Note_General_Paragraph" id="F8A199715-44D5-4AB7-BEDF-DA6DAF530A1F" title="b"><span lang="x-acc">I tijoxel-le are i ma Wan mísmo, chi xu tzʼibaj i wuj-i.</span>
</span><span lang="x-acc">, i jun chi lic cʼax ca naʼ rumal i Jesus. I tijoxel-le are i jun chi xcubi pu tzal i Jesus are xqui ʼan i waʼim re i páscua; are ire chi u bim che i Jesus: “Kajwal, ¿pachinok chake cat u jacho?” </span><span class="Verse_Number" lang="x-acc">21</span><span lang="x-acc">I ma Pédro, are xril u wach i tijoxel-le, xu bij che i Jesus:</span>
</div><div class="Paragraph"><span lang="x-acc">—Kajwal, i jun-i, ¿wach ca ʼani che?</span>
</div><div class="Paragraph"><span class="Verse_Number" lang="x-acc">22</span><span lang="x-acc">I Jesus xu bij che:</span>
</div><div class="Paragraph"><span lang="x-acc">—We xwaj yin chi ca cʼasi na, cʼa are quin cʼun tan chic, n-ta awe yet che. Xui-ri, yet chat terej chwij —xu bij che i ma Pédro.</span>
</div><div class="Paragraph"><span class="Verse_Number" lang="x-acc">23</span><span lang="x-acc">Rumal i tzij-le, xoʼon panok, i winak chi qui cubam qui cʼux che i Jesus xqui bij chi i tijoxel-le n-ca cam taj. Péro i Jesus n-xu bij taj we n-ca cam taj. Xui xu bij: “We xwaj yin chi ca cʼasi na cʼa are quin cʼun tan chic, n-ta awe yet che.” (Queje ile u bim.)</span>
</div><div class="Paragraph"><span class="Verse_Number" lang="x-acc">24</span><span lang="x-acc">Are yin i tijoxel-le chi quin bij chiwe wach xwilo chi xoʼon i Jesus, xak in tzʼibam chupam i wuj-i. Yoj (chi oj u tijoxelab) ketaʼam chi wach i in tzʼibam, lic katzij.</span>
</div><div class="Paragraph"><span class="Verse_Number" lang="x-acc">25</span><span lang="x-acc">Cʼo i xu ʼan i Jesus chi n-tzʼibam ta chupam i wuj-i. We tene xtzʼibax che u jujunal, quin bij yin n-coc ta-ri niʼpa i wuj-le chuwach ronojel i jyub taʼaj. Amen (katzij).</span>
</div></div></div></div></body>
</html>
