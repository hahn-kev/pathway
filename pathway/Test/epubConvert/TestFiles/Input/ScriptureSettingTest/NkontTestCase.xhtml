<html xml:lang="utf-8" xmlns="http://www.w3.org/1999/xhtml">
  <head>
    <title />
    <link rel="stylesheet" href="nkoNT.css" type="text/css" />
    <link rel="schema.DCTERMS" href="http://purl.org/dc/terms/" />
    <link rel="schema.DC" href="http://purl.org/dc/elements/1.1/" />
    <meta name="description" content="nkoNT exported by Sankar Venkat on 2014-09-12T00:00:00+05:30" />
    <meta name="filename" content="nkoNT.xhtml" />
    <meta name="stylesheet" content="usfm.sty" />
    <meta name="fontName" content="Doulos SIL" />
    <meta name="fontSize" content="11" />
    <meta name="dc.language" content="nko:Nkonya" scheme="DCTERMS.RFC5646" />
  </head>
  <body class="scrBody">
    <div class="scrBook">
      <span class="scrBookName" lang="nko">Mat.</span>
      <span class="scrBookCode" lang="nko">MAT</span>
      <div class="Title_Main">
        <span class="Title_Secondary" lang="nko">Asʋn Wankláán Ánɩ́</span>
        <span lang="nko">Mateo</span>
        <span class="Title_Secondary" lang="nko">Lɔ́wanlɩ́n</span>
      </div>
      <div class="columns">
        <div class="scrSection">
          <div class="Section_Head">
            <span lang="nko">Yesu Anáin Ɩlɩ́ntɔ</span>
          </div>
          <div class="Parallel_Passage_Reference">
            <span lang="nko">(Luka 3:23-38)</span>
          </div>
          <div class="Paragraph">
            <span class="Chapter_Number" lang="nko">1</span>
            <span class="Verse_Number" lang="nko">1</span>
            <span lang="nko">Yesu Kristo, Owíe </span>
            <span class="See_In_Glossary" lang="nko">
              <a href="#" class="Glossary_Key" id="w_1" title=" david is good boy ">Dawid </a>
            </span>
            <span lang="nko"> mʋ na, </span>
            <span class="See_In_Glossary" lang="nko">
              <a href="#" class="Glossary_Key" id="w_2">Abraham</a>
            </span>
            <span lang="nko"> mʋ na ámʋ ɩlɩ́ntɔ nɩ́.</span>
          </div>
          <div class="Paragraph">
            <span class="Verse_Number" lang="nko">2</span>
            <span lang="nko">Abraham lɔ́kwɩɩ́ Isak. Isak lɔ́kwɩɩ́ Yakob. Yakob lɔ́kwɩɩ́ Yuda mʋa mʋ apio yinhɛ́</span>
            <span class="scrFootnoteMarker">
              <a href="#Footnote-MAT-1" />
            </span>
            <span class="Note_General_Paragraph" id="Footnote-MAT-1" title="a">
              <span class="Note_Target_Reference" lang="nko">1:2 </span>
              <span class="Quoted_Text" lang="nko">Apio yinhɛ́ </span>
              <span lang="nko">ánfɩ gyí Israel abusuan dúanyɔ ámʋ anáin nɩ.</span>
            </span>
            <span lang="nko">. </span>
            <span class="Verse_Number" lang="nko">3</span>
            <span lang="nko">Yuda lɔ́kwɩɩ́ Peres mʋa Sera. Amʋ́ yín gyí Tamar. Peres lɔ́kwɩɩ́ Hesron. Hesron lɔ́kwɩɩ́ Ram. </span>
            <span class="Verse_Number" lang="nko">4</span>
            <span lang="nko">Ram lɔ́kwɩɩ́ Aminadab. Aminadab lɔ́kwɩɩ́ Nahson. Nahson lɔ́kwɩɩ́ Salmon. </span>
            <span class="Verse_Number" lang="nko">5</span>
            <span lang="nko">Salmon lɔ́kwɩɩ́ Boas. Boas mʋ yin gyí Rahab. Boas lɔ́kwɩɩ́ Obed. Obed mʋ yin gyí Rut. Obed lɔ́kwɩɩ́ Yisai. </span>
            <span class="Verse_Number" lang="nko">6</span>
            <span lang="nko">Yisai lɔ́kwɩɩ́ Owíe Dawid.</span>
          </div>
          <div class="Paragraph">
            <span lang="nko">Owíe Dawid lɔ́kwɩɩ́ Salomo. Salomo mʋ yin gyí ɔtsɩ ɔkʋá tɛkɩ ogyi Uria mʋ ka. </span>
            <span class="Verse_Number" lang="nko">7</span>
            <span lang="nko">Salomo lɔ́kwɩɩ́ Rehabeam. Rehabeam lɔ́kwɩɩ́ Abia. Abia lɔ́kwɩɩ́ Asa. </span>
            <span class="Verse_Number" lang="nko">8</span>
            <span lang="nko">Asa lɔ́kwɩɩ́ Yehosafat. Yehosafat lɔ́kwɩɩ́ Yoram. Yoram lɔ́kwɩɩ́ Usia. </span>
            <span class="Verse_Number" lang="nko">9</span>
            <span lang="nko">Usia lɔ́kwɩɩ́ Yotam. Yotam lɔ́kwɩɩ́ Ahas. Ahas lɔ́kwɩɩ́ Hiskia. </span>
            <span class="Verse_Number" lang="nko">10</span>
            <span lang="nko">Hiskia lɔ́kwɩɩ́ Manase. Manase lɔ́kwɩɩ́ Amon. Amon lɔ́kwɩɩ́ Yosia. </span>
            <span class="Verse_Number" lang="nko">11</span>
            <span lang="nko">Yosia lɔ́kwɩɩ́ Yekonia mʋa mʋ apio yinhɛ́. Mʋ brɛ́sʋ́ bɛkɩtá Israelfɔ, hɩ́ɛ́ amʋ́ bɛɛ bʋyétsiá </span>
            <span class="See_In_Glossary" lang="nko">
              <a href="#" class="Glossary_Key" id="w_3">Babilon</a>
            </span>
            <span lang="nko"> ɔmátɔ́ nɩ́.</span>
          </div>
          <div class="Paragraph">
            <span class="Verse_Number" lang="nko">12</span>
            <span lang="nko">Amʋ́ Babilon yɔtɔ́ á, Yekonia lɔ́kwɩɩ́ Sealtiel. Sealtiel lɔ́kwɩɩ́ Serubabel. </span>
            <span class="Verse_Number" lang="nko">13</span>
            <span lang="nko">Serubabel lɔ́kwɩɩ́ Abihud. Abihud lɔ́kwɩɩ́ Eliakim. Eliakim lɔ́kwɩɩ́ Asor. </span>
            <span class="Verse_Number" lang="nko">14</span>
            <span lang="nko">Asor lɔ́kwɩɩ́ Sadok. Sadok lɔ́kwɩɩ́ Akim. Akim lɔ́kwɩɩ́ Elihud. </span>
            <span class="Verse_Number" lang="nko">15</span>
            <span lang="nko">Elihud lɔ́kwɩɩ́ Eleasar. Eleasar lɔ́kwɩɩ́ Matan. Matan lɔ́kwɩɩ́ Yakob. </span>
            <span class="Verse_Number" lang="nko">16</span>
            <span lang="nko">Yakob lɔ́kwɩɩ́ </span>
            <span class="See_In_Glossary" lang="nko">
              <a href="#" class="Glossary_Key" id="w_4">Yosef</a>
            </span>
            <span lang="nko">, Yosef létsiá </span>
            <span class="See_In_Glossary" lang="nko">
              <a href="#" class="Glossary_Key" id="w_5">Maria</a>
            </span>
            <span lang="nko">. Maria lɔ́kwɩɩ́ Yesu. Yesu gyí </span>
            <span class="See_In_Glossary" lang="nko">
              <a href="#" class="Glossary_Key" id="w_6">Kristo</a>
            </span>
            <span lang="nko">, (ɔhá ámʋ́ʋ́ Bulu ladá mʋ ofúli amʋ) nɩ.</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">Mʋ́ sʋ tsú Abrahamsʋ bɔtʋ Owíe Dawidsʋ bʋgyi anáin ɩlɩ́ntɔ dúana. Tsú Dawidsʋ bɔtʋ brɛ́á bɔyɔ Babilon ɔmátɔ́ ɛ́ bʋgyi anáin ɩlɩ́ntɔ dúana. Asa tsú amʋ́ Babilon yɔtɔ́ bɔtʋ Kristo, (ɔhá ámʋ́ʋ́ Bulu ladá mʋ ofúli amʋ) kwɩɩ́sʋ́ ɛ́ bʋgyi anáin ɩlɩ́ntɔ dúana.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Kristo Kwɩɩ́</span>
          </div>
          <div class="Parallel_Passage_Reference">
            <span lang="nko">(Luka 2:1-7)</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">Ɔkpa ánfɩsʋ Yesu Kristo kwɩɩ́ lɔtsʋn nɩ. Bɔpʋ </span>
            <span class="See_In_Glossary" lang="nko">
              <a href="#" class="Glossary_Key" id="w_7">Maria</a>
            </span>
            <span lang="nko"> há </span>
            <span class="See_In_Glossary" lang="nko">
              <a href="#" class="Glossary_Key" id="w_8">Yosef</a>
            </span>
            <span lang="nko"> bɛɛ otsía. Támɛ asa bétsiá, abʋfia ɔtsɩ mʋ́a oyin á, bowun ánɩ́ Maria dɛ́ ɔmɛ́ </span>
            <span class="See_In_Glossary" lang="nko">
              <a href="#" class="Glossary_Key" id="w_9">Ɔŋɛ Wankɩ́hɛ́</a>
            </span>
            <span lang="nko"> túmitɔ. </span>
            <span class="Verse_Number" lang="nko">19</span>
            <span lang="nko">Mʋ kulu Yosef a, mʋ asʋ́n da ɔkpa, támɛ omekle ánɩ́ ɔbɔ́wa mʋ pɛ́lɩtɔ. Mʋ́ sʋ ɔlɔbwɛ agywɩɩn ánɩ́ obékiná mʋ ŋáintɔ. </span>
            <span class="Verse_Number" lang="nko">20</span>
            <span lang="nko">Támɛ brɛ́á ɔdɛ mʋ́ agywɩɩn bwɛ á, kɩ, </span>
            <span class="See_In_Glossary" lang="nko">
              <a href="#" class="Glossary_Key" id="w_10">Bulu-ɔbɔpʋ</a>
            </span>
            <span lang="nko"> ɔkʋ lɛ́lɛ ɩwɩ ɔwan súná mʋ okudetɔ, bláa mʋ ɔbɛ́ɛ, “Yosef, </span>
            <span class="See_In_Glossary" lang="nko">
              <a href="#" class="Glossary_Key" id="w_11">Dawid</a>
            </span>
            <span lang="nko"> mʋ na, mánya pɛ́lɩ ánɩ́ fɛ́kpa fʋ́ ká Maria ba fʋ́ wá, tsúfɛ́ ɔmɛ́ ámʋ́ʋ́ ɔdɛ ámʋ itsú Ɔŋɛ Wankɩ́hɛ́ túmitɔ. </span>
            <span class="Verse_Number" lang="nko">21</span>
            <span lang="nko">Ɔbɔ́kwɩɩ́ obiyímbi, bɛ́dɩnká mʋ dá Yesu. (Mʋ́ asɩ gyí, &lt;Ɔlɛpʋ́.&gt;) Tsúfɛ́ mʋ ɔbɛ́lɛ mʋ ahá tsú amʋ́ lakpantɔ nɩ́.”</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Ɩ́nɩ lɛ́ha Bulu asʋ́n ámʋ́ʋ́ ɔlɛblɩ́ tsʋn mʋ ɔnɔ́sʋ́ ɔtɔɩ́pʋ́sʋ ámʋ ɩlɛba mʋ́tɔ́. </span>
            <span class="Verse_Number" lang="nko">23</span>
            <span lang="nko">Ɔbɛ́ɛ, “Kɩ, obitebí ánɩ́ ɔmɔkʋ́yɔ́ oyin wá kɩ obénya ɔmɛ́. Ɔbɔ́kwɩɩ́ obiyímbi, bɛ́dɩnká mʋ dá Imanuel.” (Mʋ́ asɩ gyí, “Bulu bʋ anɩ wá.”)</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">Brɛ́á Yosef létsinkí á, olegyi asʋ́n ámʋ́ʋ́ Bulu-ɔbɔpʋ amʋ lɛ́bláa mʋ amʋsʋ. Oletsiá Maria, kpáɩ́n mʋ. </span>
            <span class="Verse_Number" lang="nko">25</span>
            <span lang="nko">Támɛ ɔmɔpʋ ɩbɩ da Maria, kpɛ́fʋn brɛ́á ɔlɔkwɩɩ́ mʋ bi yínhɛ́ gyankpapʋ, ɔlɛdɩnká mʋ dá Yesu.</span>
          </div>
        </div>
        <div class="scrSection">
          <div class="Section_Head">
            <span lang="nko">Anyansapʋ Akʋ Bá</span>
          </div>
          <div class="Paragraph">
            <span class="Chapter_Number" lang="nko">2</span>
            <span class="Verse_Number" lang="nko">1</span>
            <span lang="nko">Brɛ́á Owíe </span>
            <span class="See_In_Glossary" lang="nko">
              <a href="#" class="Glossary_Key" id="w_12">Herode</a>
            </span>
            <span lang="nko"> dɛ́ iwíe gyí Yudea ɔmátɔ́ bɔkwɩɩ́ Yesu wúlu kʋá bʋtɛtɩ́ mʋ́ Betlehem, ɩbʋ Yudea ɔmátɔ́ ɩnʋ. Mʋ́ ɔma a, anyansapʋ akʋá bʋtowun atɔ́ ntsrakpabitɔ botsu owí ɔdalɩkpa ɔmá kʋtɔ ba Yerusalem wúlutɔ. </span>
            <span class="Verse_Number" lang="nko">2</span>
            <span lang="nko">Bɛfɩtɛ́ bɛɛ, “Nkʋ́nʋ́ bakwɩ́ɩ́ </span>
            <span class="See_In_Glossary" lang="nko">
              <a href="#" class="Glossary_Key" id="w_13">Yudafɔ</a>
            </span>
            <span lang="nko"> owíe amʋ? Anɩlówun mʋ osúna ánɩ́ igyi ɔtsrakpabi owí ɔdalɩkpa ɩnʋ. Mʋ́ sʋ abá bosúm mʋ.” </span>
            <div class="picturePage">
              <img id="Figure-MAT-1" class="picture" src="CN01628b.tif" alt="CN01628b.tif" />
              <div class="pictureCaption">
                <span lang="nko">Anyansapʋ lówun mʋ osúna ánɩ́ igyi ɔtsrakpabi owí~ɔdalɩkpa ɩnʋ. Mʋ́ sʋ bɛbá bosúm mʋ.</span>
                <span lang="nko" class="reference">Mateo 2:2</span>
              </div>
            </div>
          </div>
          <div class="Paragraph">
            <span class="Verse_Number" lang="nko">3</span>
            <span lang="nko">Owíe Herode lónu asʋ́n ánfɩ á, opúni letsií mʋa Yerusalemfɔ fɛ́ɛ́. </span>
            <span class="Verse_Number" lang="nko">4</span>
            <span lang="nko">Mʋ́ sʋ ɔlɛtɩ Yudafɔ Bulu </span>
            <span class="See_In_Glossary" lang="nko">
              <a href="#" class="Glossary_Key" id="w_14">igyí</a>
            </span>
            <span lang="nko"> ahapʋ́ dɛhɛn pʋ́ Mose </span>
            <span class="See_In_Glossary" lang="nko">
              <a href="#" class="Glossary_Key" id="w_15">mbla asunápʋ́</a>
            </span>
            <span lang="nko"> fɛ́ɛ́ fía, fɩ́tɛ́ amʋ́ ɔtɩ́nɛ́á bɔ́kwɩɩ́ </span>
            <span class="See_In_Glossary" lang="nko">
              <a href="#" class="Glossary_Key" id="w_16">Kristo</a>
            </span>
            <span lang="nko">, (ɔhá ámʋ́ʋ́ Bulu ladá mʋ ofúli amʋ).</span>
          </div>
          <div class="Paragraph">
            <span class="Verse_Number" lang="nko">5</span>
            <span lang="nko">Bɛbláa mʋ bɛɛ “Betlehem wúluá ɩbʋ Yudea ɔmátɔ́. Alɩ́ Bulu </span>
            <span class="See_In_Glossary" lang="nko">
              <a href="#" class="Glossary_Key" id="w_17">ɔnɔ́sʋ́ ɔtɔɩ́pʋ́</a>
            </span>
            <span lang="nko"> ɔkʋ lɔ́wanlɩ́n tswɩ nɩ. </span>
            <span class="Verse_Number" lang="nko">6</span>
            <span lang="nko">Ɔbɛ́ɛ,</span>
          </div>
          <div class="Line1">
            <span lang="nko">&lt;Fʋ́ Betlehem, Yudea wúlu,</span>
          </div>
          <div class="Line2">
            <span lang="nko">fʋmegyí wúlu túkúrííbi ɔkpagyíɔkpasʋ Yudea awúlu yilé ámʋtɔ.</span>
          </div>
          <div class="Line1">
            <span lang="nko">Tsúfɛ́ ɔmásʋ́ ogyípʋ́ ɔkʋ ɔbɛ́dalɩ tsu fʋ́tɔ́á,</span>
          </div>
          <div class="Line2">
            <span lang="nko">ɔbɛ́kpa Bulu ahá Israelfɔ.&gt; ”</span>
          </div>
          <div class="Paragraph">
            <span class="Verse_Number" lang="nko">7</span>
            <span lang="nko">Mʋ́ sʋ Owíe Herode lɛ́tɩ anyansapʋ amʋ nkʋlɛ, fɩ́tɛ́ amʋ́ brɛ́á bowun osúna ɔtsrakpabi amʋ, bɛbláa mʋ. </span>
            <span class="Verse_Number" lang="nko">8</span>
            <span lang="nko">Mʋ́ʋ́ ɔlɔwa amʋ́ Betlehem ɔbɛ́ɛ, bʋyódunká kebi ámʋ wankláán. Nɩ́ bowun mʋ a, bʋyínki bɛbláa mʋ, mɛ́nɩ mʋ ɛ́ móyósum mʋ.</span>
          </div>
          <div class="Paragraph">
            <span class="Verse_Number" lang="nko">9</span>
            <span lang="nko">Olenya bláa amʋ́ tá alɩ bɛnatɩ́. Ɔtsrakpabi amʋ́ʋ́ bowun owí ɔdalɩkpa amʋ, lɛ́kpa amʋ́ alɩɩ yɛ́lɩɩ́ ɔtɩ́nɛ́á kebi ámʋ bʋ. </span>
            <span class="Verse_Number" lang="nko">10</span>
            <span lang="nko">Brɛ́á bowun ɔtsrakpabi amʋ a, ansɩ́ lɛhɩɛ gyi amʋ́. </span>
            <span class="Verse_Number" lang="nko">11</span>
            <span lang="nko">Bowie wóyítɔ́ ɩnʋ á, bowun kebi ámʋ mʋa mʋ yin </span>
            <span class="See_In_Glossary" lang="nko">
              <a href="#" class="Glossary_Key" id="w_18">Maria</a>
            </span>
            <span lang="nko">, bɛda akpawunu súm kebi ámʋ. Bɛsankɩ́ amʋ́ akentebi, bekie mʋ sika pɛpɛ, ɔhɩ́ɛ́n pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_19">ohuam</a>
            </span>
            <span lang="nko">.</span>
          </div>
          <div class="Paragraph">
            <span class="Verse_Number" lang="nko">12</span>
            <span lang="nko">Mʋ́ ɔma a, Bulu lɔ́wa mbla há amʋ́ okudetɔ ɔbɛ́ɛ, bʋmáyinkí yɔ́tsʋn Herode wá. Mʋ́ sʋ bɔtsʋn ɔkpa bámbásʋ́ yɔ́ amʋ́ wúlutɔ.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Mʋa Mʋ Akwɩɩ́pʋ́ Egyipte Ɔmátɔ́ Yɔ</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">Brɛ́á anyansapʋ amʋ bɛnatɩ́ á, </span>
            <span class="See_In_Glossary" lang="nko">
              <a href="#" class="Glossary_Key" id="w_20">Bulu-ɔbɔpʋ</a>
            </span>
            <span lang="nko"> lɛ́lɛ ɩwɩ ɔwan súná </span>
            <span class="See_In_Glossary" lang="nko">
              <a href="#" class="Glossary_Key" id="w_21">Yosef</a>
            </span>
            <span lang="nko"> okudetɔ, bláa mʋ ɔbɛ́ɛ, “Kʋsʋ, afʋkpa kebi ámʋ mʋa mʋ yin srɩ ya Egyipte ɔmátɔ́. Mlɩtsia ɩnʋ yɔ́fʋn brɛ́á nɛ́bláa fʋ mbɛ́ɛ mlɩyínki ba, tsúfɛ́ Owíe Herode obódunká kebi ámʋ, mɔ́ mʋ.”</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">Mʋ́ sʋ Yosef lɔ́kʋsʋ́ onyé-onyé ámʋ, kpá Maria mʋa kebi ámʋ srɩ́ ya Egyipte ɔmátɔ́. </span>
            <span class="Verse_Number" lang="nko">15</span>
            <span lang="nko">Betsiá ɩnʋ yɔ́fʋn brɛ́á Herode lówu. Ɩ́nɩ lɛ́ha Bulu asʋ́n ánɩ́ ɔlɛblɩ́ tsʋn mʋ ɔnɔ́sʋ́ ɔtɔɩ́pʋ́ ɔkʋsʋ lɛba mʋ́tɔ́. Ɔbɛ́ɛ, “Nɛtɩ mɩ́ bí ámʋ tsú Egyipte ɔmátɔ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Betlehemfɔ Abí Mɔ</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">Brɛ́á Owíe </span>
            <span class="See_In_Glossary" lang="nko">
              <a href="#" class="Glossary_Key" id="w_22">Herode</a>
            </span>
            <span lang="nko"> lówun ánɩ́ anyansapʋ amʋ bamlɛ́ mʋ a, ɔblɔ́ lɛhɩɛ kɩ́tá mʋ́. Ɔlɔwa mʋ ɩsá akɔpʋ́ ɔbɛ́ɛ, bʋyɔ́ Betlehem wúlutɔ pʋ́ mʋ́ nkudasɩ, abʋyɔmɔ abi yinhɛ́ ánɩ́ bahɔ tsú nfinyɔ ba ayasɩ fɛ́ɛ́. Tsúfɛ́ anyansapʋ amʋ bɛbláa mʋ bɛɛ, begyankpá wun ɔtsrakpabi amʋ nfinyɔ nɩ́.</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">Ɩ́nɩ lɛ́ha Bulu asʋ́n ánɩ́ ɔlɛblɩ́ tsʋn mʋ ɔnɔ́sʋ́ ɔtɔɩ́pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_23">Yeremiasʋ</a>
            </span>
            <span lang="nko"> lɛba mʋ́tɔ́. </span>
            <span class="Verse_Number" lang="nko">18</span>
            <span lang="nko">Ɔbɛ́ɛ,</span>
          </div>
          <div class="Line1">
            <span lang="nko">“Bonu isú mʋ́a olú kʋá ɩmɛká tin Rama wúlutɔ.</span>
          </div>
          <div class="Line2">
            <span lang="nko">Rahel dɛ́ mʋ abí sú. Omotsulá ánɩ́ bʋkpáta mʋ,</span>
          </div>
          <div class="Line1">
            <span lang="nko">tsúfɛ́ bʋtráa bʋma ɩnʋ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Mʋa Mʋ Akwɩɩ́pʋ́ Yinkí Tsú Egyipte</span>
          </div>
          <div class="Paragraph">
            <span class="Verse_Number" lang="nko">19</span>
            <span lang="nko">Owíe Herode lowu ɔma a, Bulu-ɔbɔpʋ lɛ́lɛ ɩwɩ ɔwan súná Yosef okudetɔ Egyipte ɩnʋ, bláa mʋ ɔbɛ́ɛ, </span>
            <span class="Verse_Number" lang="nko">20</span>
            <span lang="nko">“Kʋsʋ, afʋkpa kebi ámʋ mʋa mʋ yin, amlɩyinki yɔ </span>
            <span class="See_In_Glossary" lang="nko">
              <a href="#" class="Glossary_Key" id="w_24">Israel</a>
            </span>
            <span lang="nko"> ɔmátɔ́. Tsúfɛ́ ahá ámʋ́ʋ́ bodunká ánɩ́ bɔ́mɔ kebi ámʋ, bawú.” </span>
            <span class="Verse_Number" lang="nko">21</span>
            <span lang="nko">Mʋ́ sʋ Yosef lɔ́kʋsʋ́ kpá kebi ámʋ mʋa mʋ yin, beyinkí yɔ́ Israel ɔmátɔ́.</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Támɛ brɛ́á bowie ɩnʋ á, olonu ánɩ́ Arkelao latsíá mʋ sɩ </span>
            <span class="See_In_Glossary" lang="nko">
              <a href="#" class="Glossary_Key" id="w_25">Herode</a>
            </span>
            <span lang="nko"> obíásʋ́, ɔdɛ Yudea ɔmásʋ́ gyí. Mʋ́ sʋ olenya ifú ánɩ́ ɔbɔ́pʋ kebi ámʋ ya ɩnʋ. Bulu lɛ́lawá mbla há mʋ okudetɔ ɔbɛ́ɛ, ɔpʋ́ʋ mʋ ya Galilea ɔmátɔ́. </span>
            <span class="Verse_Number" lang="nko">23</span>
            <span lang="nko">Mʋ́ sʋ bɔyɔ yétsiá Nasaret wúlutɔ. Ɩ́nɩ lɛ́ha Bulu asʋ́n ámʋ́ʋ́ ɔlɛblɩ́ tsʋn mʋ ɔnɔ́sʋ́ atɔɩ́pʋ́sʋ ɔbɛ́ɛ, “Bɛ́tɩ mʋ Nasaretyin” amʋ ɩlɛba mʋ́tɔ́ nɩ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Asú Ɔbɔpʋ́ Yohane Bulu Asʋ́n Ɔkanda</span>
          </div>
          <div class="Parallel_Passage_Reference">
            <span lang="nko">(Marko 1:1-8; Luka 3:1-18; Yohane 1:19-28)</span>
          </div>
          <div class="Paragraph">
            <span class="Chapter_Number" lang="nko">3</span>
            <span class="Verse_Number" lang="nko">1</span>
            <span lang="nko">Brɛ́ kʋtɔ á, Asú Ɔbɔpʋ́ Yohane lɛ́ba ɔdɛ Bulu asʋ́n ɔkan da Yudea </span>
            <span class="See_In_Glossary" lang="nko">
              <a href="#" class="Glossary_Key" id="w_26">dimbísʋ́</a>
            </span>
            <span lang="nko">. </span>
            <span class="Verse_Number" lang="nko">2</span>
            <span lang="nko">Ɔbɛ́ɛ, “Mlɩdamli klʋntɔ, amlɩsi lakpan bwɛ, tsúfɛ́ </span>
            <span class="See_In_Glossary" lang="nko">
              <a href="#" class="Glossary_Key" id="w_27">Bulu iwíegyí</a>
            </span>
            <span lang="nko"> lawíé wóyí tá.” </span>
            <span class="Verse_Number" lang="nko">3</span>
            <span lang="nko">Yohane ɩwɩ asʋ́n </span>
            <span class="See_In_Glossary" lang="nko">
              <a href="#" class="Glossary_Key" id="w_28">Bulu ɔnɔ́sʋ́ ɔtɔɩ́pʋ́</a>
            </span>
            <span class="See_In_Glossary" lang="nko">
              <a href="#" class="Glossary_Key" id="w_29">Yesaia</a>
            </span>
            <span lang="nko"> lɔ́wanlɩ́n ɔbɛ́ɛ,</span>
          </div>
          <div class="Line1">
            <span lang="nko">“Ɔkʋ dɛ́kplʋn dimbísʋ́ ɔbɛ́ɛ,</span>
          </div>
          <div class="Line2">
            <span lang="nko">&lt;Mlɩla anɩ Wíe ɔkpa.</span>
          </div>
          <div class="Line2">
            <span lang="nko">Mlɩtswii ɩkpa ha mʋ&gt; ” amʋ nɩ.</span>
          </div>
          <div class="Paragraph">
            <span class="Verse_Number" lang="nko">4</span>
            <span lang="nko">Yohane lɔ́wa </span>
            <span class="See_In_Glossary" lang="nko">
              <a href="#" class="Glossary_Key" id="w_30">kpɔ́sɔ́</a>
            </span>
            <span lang="nko">-imi atadɩɛ, ɔlɔpʋ ɔwʋlʋ́-kpákpá ɔfɛ́ klɩ́ mʋ́sʋ́. Atsantsankʋ pʋ́ ɔkwɛ́n otegyi. </span>
            <span class="Verse_Number" lang="nko">5</span>
            <span lang="nko">Ahá botsu Yerusalem wúlutɔ, Yudea ɔmátɔ́ pʋ́ Yordan bʋnkpa ɔnɔ́ awúlu fɛ́ɛ́sʋ́ ba bonu mʋ asʋn blɩ́hɛ́. </span>
            <span class="Verse_Number" lang="nko">6</span>
            <span lang="nko">Bɛlɛ amʋ́ lakpan blɩ́, ɔlɔbɔ amʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_31">asú</a>
            </span>
            <span lang="nko"> Yordan ntsutso.</span>
          </div>
          <div class="Paragraph">
            <span class="Verse_Number" lang="nko">7</span>
            <span lang="nko">Támɛ brɛ́á </span>
            <span class="See_In_Glossary" lang="nko">
              <a href="#" class="Glossary_Key" id="w_32">Farisifɔ</a>
            </span>
            <span lang="nko"> pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_33">Sadukifɔ</a>
            </span>
            <span lang="nko"> tsɔtsɔɔtsɔ bɛba bɛɛ, ɔbɔ́ɔ amʋ́ asú á, ɔlɛfɩtɛ́ amʋ́ ɔbɛ́ɛ, “Abɛ abí-aná, ntɔ gyá mlɩ, mlɩsrɩ́ Bulu ɩsʋbɩtɩ́ ámʋ́ʋ́ ɩbá ámʋ? </span>
            <span class="Verse_Number" lang="nko">8</span>
            <span lang="nko">Mʋ́mʋ́ mlɩswie abíá ibósuná ánɩ́ lɛ́lɛ́ mlɩladámlí klʋntɔ. </span>
            <span class="Verse_Number" lang="nko">9</span>
            <span lang="nko">Mlɩmákɩ mlɩaa, mlɩ náin gyí </span>
            <span class="See_In_Glossary" lang="nko">
              <a href="#" class="Glossary_Key" id="w_34">Abraham</a>
            </span>
            <span lang="nko">. Mʋ́ sʋ Bulu mɛ́ɛbɩtɩ́ mlɩ ɩsʋ. Ndɛ mlɩ bláa mbɛ́ɛ, Bulu ɔbɛ́talɩ́ há abwi ánfɩ ɩbɛ́damlí Abraham abí-aná. </span>
            <span class="Verse_Number" lang="nko">10</span>
            <span lang="nko">Séi á, Bulu lapʋ́ ɛfɛ́ yi nyí-atsitsitɔ. Oyígyíoyí ánɩ́ imoswie abi wankláán á, bókun mʋ́ dá, wá mʋ́ fɛ́ɛ́ ogyá. </span>
            <span class="Verse_Number" lang="nko">11</span>
            <span lang="nko">Mɩ́ mʋ́ á, ntsu ndɛpʋbɔ́ mlɩ asú pʋ́súná ánɩ́ mlɩladámlí klʋntɔ. Támɛ ɔkʋá ɔdʋn mɩ bʋ ɔma ɔbá. Mmɔfʋn ánɩ́ nɔ́sʋrá mʋ ntʋkʋta kʋ́ráá. Mʋ ɔbɔ́pʋ </span>
            <span class="See_In_Glossary" lang="nko">
              <a href="#" class="Glossary_Key" id="w_35">Ɔŋɛ Wankɩ́hɛ́</a>
            </span>
            <span lang="nko"> pʋ́ ogyá bɔ́ mlɩ asú nɩ́. </span>
            <span class="Verse_Number" lang="nko">12</span>
            <span lang="nko">Ɔdɛ mʋ ɩlɩ́n, ɔbɔ́pʋfúní ntɛ́tɛ lɛ́ ayó ámʋtɔ. Ɔbɛ́kpa ayó ámʋ wá mʋ odudutɔ. Támɛ ɔbɛ́fɛɩ́ ofuníkpá ɩnʋ wankláán, kpá ntɛ́tɛ amʋ wá ogyá ánɩ́ ɩtamaduntɔ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Asúbɔ</span>
          </div>
          <div class="Parallel_Passage_Reference">
            <span lang="nko">(Marko 1:9-11; Luka 3:21-22)</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">Yesu lótsu Galilea ɔmátɔ́ ba Yordan ntsu ɔnɔ́ Yohane wá ɔbɛ́ɛ, ɔbɔ́ mʋ asú. </span>
            <span class="Verse_Number" lang="nko">14</span>
            <span lang="nko">Tɛkɩ Yohane mótsulá ánɩ́ ɔbɔ́bɔ mʋ asú. Ɩ́nɩ sʋ ɔlɛbláa Yesu ɔbɛ́ɛ, “Mɩ́ ilehián ánɩ́ fɔ́bɔ asú. Nkálɩ ígyi sʋ́ faba fɛɛ mɩ́ ɔbɔ́ɔ fʋ́ asú?”</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">Yesu lɛ́bláa mʋ ɔbɛ́ɛ, “Séi á, ha atsu mʋ́ alɩ asa, tsúfɛ́ ilehián ánɩ́ abɔ́bwɛ tógyítɔ́á ɩda ɔkpa Bulu ansɩ́tɔ́.”</span>
          </div>
          <div class="Paragraph">
            <span lang="nko">Mʋ́ sʋ Yohane lótsulá. </span>
            <span class="Verse_Number" lang="nko">16</span>
            <span lang="nko">Brɛ́á ɔlɔbɔ Yesu asú tá, Yesu lɛ́dalɩ ntsu ámʋtɔ alɩ nwʋlʋ́táa lefinkí, olowun Bulu Ɔŋɛ́ dɛkplɩ́ fɛ́ abrɔ́dʋma, ilobogyonká mʋsʋ. </span>
            <span class="Verse_Number" lang="nko">17</span>
            <span lang="nko">Ɩnʋ ɔmɛ kʋ lotsu ɔsʋ́sʋ́ ɔbɛ́ɛ, “Ɔ́nɩ gyí mɩ́ Bíá ntɔdwɛ́ mʋ, mɩ ansɩ́ tɛhɩ́ɛ́ gyi mʋ ɩwɩ nɩ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Ɩsɔ́kɩ</span>
          </div>
          <div class="Parallel_Passage_Reference">
            <span lang="nko">(Marko 1:12-13; Luka 4:1-13)</span>
          </div>
          <div class="Paragraph">
            <span class="Chapter_Number" lang="nko">4</span>
            <span class="Verse_Number" lang="nko">1</span>
            <span lang="nko">Ɩnʋnʋ </span>
            <span class="See_In_Glossary" lang="nko">
              <a href="#" class="Glossary_Key" id="w_36">Ɔŋɛ Wankɩ́hɛ́</a>
            </span>
            <span lang="nko"> amʋ lɛ́kpa Yesu ya </span>
            <span class="See_In_Glossary" lang="nko">
              <a href="#" class="Glossary_Key" id="w_37">dimbísʋ́</a>
            </span>
            <span lang="nko">, mɛ́nɩ Ɔbʋnsám ɔbɔ́sɔ mʋ kɩ. </span>
            <span class="Verse_Number" lang="nko">2</span>
            <span lang="nko">Oletsiá ɩnʋ </span>
            <span class="See_In_Glossary" lang="nko">
              <a href="#" class="Glossary_Key" id="w_38">klɩ́ ɔnɔ́</a>
            </span>
            <span lang="nko"> nkɛ adʋana (40), onyé adʋana (40). Mʋ́ sʋ akʋ́n lɛhɩɛ kɩ́tá mʋ. </span>
            <span class="Verse_Number" lang="nko">3</span>
            <span lang="nko">Ɩnʋ Ɔbʋnsám lɔ́sɔ mʋ kɩ, bláa mʋ ɔbɛ́ɛ, “Nɩ́ Bulu mʋ Bi fʋ́gyi á, mʋ́mʋ́ ha abwi ánfɩ ɩdamli bwɛ bodobodo.”</span>
          </div>
          <div class="Paragraph">
            <span class="Verse_Number" lang="nko">4</span>
            <span lang="nko">Yesu lɛ́lɛ mʋ́ ɔnɔ́ ɔbɛ́ɛ, “Bɔwanlɩ́n wá Bulu asʋ́n ámʋtɔ bɛɛ, &lt;Megyí atogyihɛ wʋlɛ nyankpʋsa obégyi tsiá nkpa, támɛ ɔpʋ́ʋ Bulu asʋn blɩ́hɛ́ ɛ́ tsia nkpa.&gt; ”</span>
          </div>
          <div class="Paragraph">
            <span class="Verse_Number" lang="nko">5</span>
            <span lang="nko">Ɔbʋnsám lɛ́kpa mʋ ya Yerusalem, wúlu wankɩ́hɛ́ amʋtɔ, ɔlɔpʋ mʋ yɛ́lɩɩ́ </span>
            <span class="See_In_Glossary" lang="nko">
              <a href="#" class="Glossary_Key" id="w_39">Bulu ɔtswɛ́kpa</a>
            </span>
            <span lang="nko"> obu ámʋ ɔtántra. </span>
            <span class="Verse_Number" lang="nko">6</span>
            <span lang="nko">Ɩnʋ ɔlɛbláa Yesu ɔbɛ́ɛ, “Nɩ́ Bulu mʋ Bi fʋ́gyi lɛ́lɛ́ á, tu kpayi. Tsúfɛ́ bɔwanlɩ́n wá Bulu asʋ́n ámʋtɔ bɛɛ,</span>
          </div>
          <div class="Line1">
            <span lang="nko">&lt;Bulu ɔbɛ́ha mʋ abɔpʋ bɛ́kpatá fʋ́ ɩbɩtɔ,</span>
          </div>
          <div class="Line2">
            <span lang="nko">mɛ́nɩ fʋ́ yabi mɛ́ɛda ibwi kʋkʋsʋ.&gt; ”</span>
          </div>
          <div class="Paragraph">
            <span class="Verse_Number" lang="nko">7</span>
            <span lang="nko">Yesu lɛ́lɛ mʋ́ ɔnɔ́ ɔbɛ́ɛ, “Bɛtrá wanlɩ́n bɛɛ, &lt;Mákapʋ́ fʋ́ Wíe Bulu kɩ.&gt; ”</span>
          </div>
          <div class="Paragraph">
            <span class="Verse_Number" lang="nko">8</span>
            <span lang="nko">Mʋ́ ɔma a, Ɔbʋnsám lɔ́pʋ mʋ ya ɩbʋ fʋ́áhɛ́ kʋsʋ, olosuná mʋ ɔyɩ́tɔ́ iwíe ogyíkpá fɛ́ɛ́, pʋ́ mʋ́ numnyam. </span>
            <span class="Verse_Number" lang="nko">9</span>
            <span lang="nko">Mʋ́ʋ́ ɔlɛbláa mʋ ɔbɛ́ɛ, “Nɩ́ fɛ́da akpawunu súm mɩ́ á, nɔ́pʋ ɩ́nɩ fɛ́ɛ́ há fʋ́.”</span>
          </div>
          <div class="Paragraph">
            <span class="Verse_Number" lang="nko">10</span>
            <span lang="nko">Yesu lɛ́bláa mʋ ɔbɛ́ɛ, “Ɔbʋnsám, natɩ tɛɩ mɩ́sʋ́! Tsúfɛ́ bɔwanlɩ́n wá Bulu asʋ́n ámʋtɔ bɛɛ, &lt;Da akpawunu ha fʋ́ Wíe Bulu. Mʋ nkʋlɛ fʋ súm.&gt; ”</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">Ɩnʋ Ɔbʋnsám lɛ́natɩ́ mʋ wá, </span>
            <span class="See_In_Glossary" lang="nko">
              <a href="#" class="Glossary_Key" id="w_40">Bulu-abɔpʋ</a>
            </span>
            <span lang="nko"> bɛba bɛkɩ mʋsʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Gyumagyihɛ Asɩtsuá Galilea Ɔmátɔ́</span>
          </div>
          <div class="Parallel_Passage_Reference">
            <span lang="nko">(Marko 1:14-15; Luka 4:14-15)</span>
          </div>
          <div class="Paragraph">
            <span class="Verse_Number" lang="nko">12</span>
            <span lang="nko">Mʋ́ ɔma a, Yesu lónu ánɩ́ bakɩ́tá Yohane tswɩ obu, oleyinkí ba Galilea ɔsʋlʋ́sʋ. </span>
            <span class="Verse_Number" lang="nko">13</span>
            <span lang="nko">Olotu tsú Nasaret wúlutɔ yɔ́ Kapernaum, wúluá ɩbʋ mantáa Galilea ɔpʋ ɔnɔ́, Sebulon mʋ́a Naftali ɔsʋlʋ́sʋ. </span>
            <span class="Verse_Number" lang="nko">14</span>
            <span lang="nko">Mʋ ɩnʋ yɔ lɛ́ha asʋ́n ámʋ́ʋ́ Bulu </span>
            <span class="See_In_Glossary" lang="nko">
              <a href="#" class="Glossary_Key" id="w_41">ɔnɔ́sʋ́ ɔtɔɩ́pʋ́</a>
            </span>
            <span class="See_In_Glossary" lang="nko">
              <a href="#" class="Glossary_Key" id="w_42">Yesaia</a>
            </span>
            <span lang="nko"> lɛ́blɩ́ ámʋ ɩlɛba mʋ́tɔ́. Ɔbɛ́ɛ,</span>
          </div>
          <div class="Line1">
            <span class="Verse_Number" lang="nko">15</span>
            <span lang="nko">“Sebulon pʋ́ Naftali</span>
          </div>
          <div class="Line2">
            <span lang="nko">ɔsʋlʋ́ʋá ɩda Yordan bʋnkpa ɔnɔ́, mantáa Galilea ɔpʋ.</span>
          </div>
          <div class="Line2">
            <span lang="nko">Galilea ɔmátɔ́ ɔmá bámbásʋ́fɔ bʋtsie.</span>
          </div>
          <div class="Line1">
            <span class="Verse_Number" lang="nko">16</span>
            <span lang="nko">Ahá ánfɩ́ bʋtsie oklúntɔ ánfɩ</span>
          </div>
          <div class="Line2">
            <span lang="nko">bawun wankɩ kpɔnkpɔɔnkpɔntɩ kʋ.</span>
          </div>
          <div class="Line1">
            <span lang="nko">Bʋtsie ɔsʋlʋ́ʋá lowu dɛ́ iwíe gyí mʋ́sʋ́.</span>
          </div>
          <div class="Line2">
            <span lang="nko">Wankɩ kʋ lawánkɩ́ wʋ́lɩ́ amʋ́sʋ́.”</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">Tsú ɩnʋ Yesu léfi asɩ ɔdɛ Bulu asʋ́n ɔkan da, blɩ́ ɔbɛ́ɛ, “Mlɩdamli klʋntɔ, </span>
            <span class="See_In_Glossary" lang="nko">
              <a href="#" class="Glossary_Key" id="w_43">Bulu iwíegyí</a>
            </span>
            <span lang="nko"> lawíé wóyí tá.”</span>
          </div>
        </div>
        <div class="scrSection">
          <div class="Section_Head">
            <span lang="nko">Akasɩ́pʋ́ Abaná Lɛ</span>
          </div>
          <div class="Parallel_Passage_Reference">
            <span lang="nko">(Marko 1:16-20; Luka 5:1-11)</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">Ɛkɛ ɔkʋá Yesu ná Galilea ɔpʋ ɔnɔ́ á, olowun apíó abanyɔ́ akʋ. Simon ánɩ́ bʋtɛtɩ́ mʋ Petro mʋa mʋ gyama Andrea, bʋdɛ asawu tswɩ́ɩ, tsúfɛ́ aye alɛpʋ́ bʋgyi. </span>
            <span class="Verse_Number" lang="nko">19</span>
            <span lang="nko">Mʋ́ʋ́ ɔlɛbláa amʋ́ ɔbɛ́ɛ, “Mlɩba bobuo mɩ. Nɔ́bwɛ mlɩ anyánkpʋ́sa alɛpʋ́.” </span>
            <span class="Verse_Number" lang="nko">20</span>
            <span lang="nko">Ɩnʋnʋ besi amʋ́ asawu aná tswɩ, kplá buo mʋ.</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">Ɔlɛnatɩ́ yɔ́ nkpá kpalobí, olowun apíó abanyɔ́ akʋ ɛ́, Yakobo mʋa mʋ gyama Yohane. Amʋ́a amʋ́ sɩ́ Sebedeo bʋbʋ ɔklʋntɔ, bʋdɛ amʋ́ asawu bɩ́ɩn, Yesu lɛ́tɩ amʋ́. </span>
            <span class="Verse_Number" lang="nko">22</span>
            <span lang="nko">Ɩnʋnʋ amʋ́ ɛ́ bɛnatɩ́ sí amʋ́ sɩ́ mʋa ɔklʋn amʋ bobuo mʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Atósuná, Mʋ Asʋ́n Ɔkanda Pʋ́ Ɩlɔtsa</span>
          </div>
          <div class="Parallel_Passage_Reference">
            <span lang="nko">(Luka 6:17-19)</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">Yesu léki Galilea ɔmátɔ́ fɛ́ɛ́, súná atɔ́ Yudafɔ </span>
            <span class="See_In_Glossary" lang="nko">
              <a href="#" class="Glossary_Key" id="w_44">ofíakpa</a>
            </span>
            <span lang="nko">. Ɔlɛda Bulu iwíegyí ámʋ ɩwɩ </span>
            <span class="See_In_Glossary" lang="nko">
              <a href="#" class="Glossary_Key" id="w_45">asʋn wankláán</a>
            </span>
            <span lang="nko"> ɔkan. Ɔlɛtsa ɔŋɛ́tɔ́ mʋ́a awútɔ́ ɩlɔ kugyíkʋ. </span>
            <span class="Verse_Number" lang="nko">24</span>
            <span lang="nko">Ɩ́nɩ sʋ mʋ ɩwɩ asʋ́n lɛklɛɩ́ yɔ́ Siria ɔmátɔ́ fɛ́ɛ́. Bɔpʋ alɔpʋ tsúa ntɩ́nɛ́-ntɩ́nɛ́ ba mʋ. Ɔlɛtsa ɩlɔ kugyíkʋ, ahá ánɩ́ bʋdɛ ɩwɩɔsɩn wúun, amʋ́á </span>
            <span class="See_In_Glossary" lang="nko">
              <a href="#" class="Glossary_Key" id="w_46">ɔŋɛ laláhɛ</a>
            </span>
            <span lang="nko"> dɛ́ amʋ́ háan, amʋ́á ɩlɔ dɩ́dahɛ bʋ amʋ́sʋ́ pʋ́ abubúpʋ aná fɛ́ɛ́. </span>
            <span class="Verse_Number" lang="nko">25</span>
            <span lang="nko">Mʋ́ sʋ ɔdɔm kpɔnkpɔɔnkpɔntɩ bobuo mʋ. Ahá ánɩ́ botsú Galilea ɔmátɔ́ pʋ́ Dekapoli</span>
            <span class="scrFootnoteMarker">
              <a href="#Footnote-MAT-2" />
            </span>
            <span class="Note_General_Paragraph" id="Footnote-MAT-2" title="b">
              <span class="Note_Target_Reference" lang="nko">4:25 </span>
              <span class="Quoted_Text" lang="nko">Dekapoli </span>
              <span lang="nko">asɩ gyí awúlu dú.</span>
            </span>
            <span lang="nko"> awúlu amʋsʋ, Yerusalem wúlutɔ, Yudea ɔmátɔ́ pʋ́ Yordan ntsu ɔbɩn ɔsʋlʋ́sʋ fɛ́ɛ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɩbʋsʋ Atosunáhɛ́</span>
          </div>
          <div class="Paragraph">
            <span class="Chapter_Number" lang="nko">5</span>
            <span class="Verse_Number" lang="nko">1</span>
            <span lang="nko">Brɛ́á Yesu lówun ɔdɔm amʋ a, ɔlɔdʋ yɔ́ ɩbʋ kʋsʋ yétsiá asɩ, mʋ </span>
            <span class="See_In_Glossary" lang="nko">
              <a href="#" class="Glossary_Key" id="w_47">akasɩ́pʋ́</a>
            </span>
            <span lang="nko"> amʋ bɛba mʋ wá. </span>
            <span class="Verse_Number" lang="nko">2</span>
            <span lang="nko">Ɩnʋ olosuná amʋ́ atɔ́ ɔbɛ́ɛ,</span>
          </div>
        </div>
        <div class="scrSection">
          <div class="Section_Head">
            <span lang="nko">Oyúla Asʋ́n</span>
          </div>
          <div class="Parallel_Passage_Reference">
            <span lang="nko">(Luka 6:20-23)</span>
          </div>
          <div class="Line1">
            <span class="Verse_Number" lang="nko">3</span>
            <span lang="nko">“Bulu layúlá ahá ánɩ́ amʋ́ ansɩ́ mɛdɩ́n tɔtɔsʋ dʋn mʋ Bulu,</span>
          </div>
          <div class="Line2">
            <span lang="nko">tsúfɛ́ amʋ́bʋ́ mʋ </span>
            <span class="See_In_Glossary" lang="nko">
              <a href="#" class="Glossary_Key" id="w_48">iwíegyí</a>
            </span>
            <span lang="nko"> ámʋ nɩ.</span>
          </div>
          <div class="Line1">
            <span class="Verse_Number" lang="nko">4</span>
            <span lang="nko">Bulu layúlá awɩrɛhɔ agyípʋ́,</span>
          </div>
          <div class="Line2">
            <span lang="nko">tsúfɛ́ obólwií amʋ́ klʋn.</span>
          </div>
          <div class="Line1">
            <span class="Verse_Number" lang="nko">5</span>
            <span lang="nko">Bulu layúlá ɩwɩasɩ abápʋ,</span>
          </div>
          <div class="Line2">
            <span lang="nko">tsúfɛ́ amʋ́ obégyi ɔsʋlʋ́ʋ amʋ nɩ.</span>
          </div>
          <div class="Line1">
            <span class="Verse_Number" lang="nko">6</span>
            <span lang="nko">Bulu layúlá ahá ánɩ́ mʋ apɛ́bwɛ akʋ́n mʋ́a ɔmɛwʋ́lɩ dɛ amʋ́,</span>
          </div>
          <div class="Line2">
            <span lang="nko">tsúfɛ́ ɔbɛ́ha amʋ́ bɔ́mwɛ.</span>
          </div>
          <div class="Line1">
            <span class="Verse_Number" lang="nko">7</span>
            <span lang="nko">Bulu layúlá nwɛ awúnpʋ,</span>
          </div>
          <div class="Line2">
            <span lang="nko">tsúfɛ́ obówun amʋ́ nwɛ.</span>
          </div>
          <div class="Line1">
            <span class="Verse_Number" lang="nko">8</span>
            <span lang="nko">Bulu layúlá ahá ánɩ́ amʋ́ klʋntɔ lɔwankɩ́,</span>
          </div>
          <div class="Line2">
            <span lang="nko">tsúfɛ́ amʋ́ obówun mʋ nɩ.</span>
          </div>
          <div class="Line1">
            <span class="Verse_Number" lang="nko">9</span>
            <span lang="nko">Bulu layúlá ahá nsɩnɛ́ alapʋ́,</span>
          </div>
          <div class="Line2">
            <span lang="nko">tsúfɛ́ ɔbɛ́tɩ amʋ́ ɔbɛ́ɛ mʋ abí.</span>
          </div>
          <div class="Line1">
            <span class="Verse_Number" lang="nko">10</span>
            <span lang="nko">Bulu layúlá ahá ánɩ́ bʋdɩn amʋ́sʋ́ mʋ apɛ́bwɛ sʋ,</span>
          </div>
          <div class="Line2">
            <span lang="nko">tsúfɛ́ amʋ́bʋ́ mʋ </span>
            <span class="See_In_Glossary" lang="nko">
              <a href="#" class="Glossary_Key" id="w_49">iwíegyí</a>
            </span>
            <span lang="nko"> amʋ nɩ.</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">“Bulu layúlá mlɩ, nɩ́ bʋdɛ mlɩ sia, bʋdɩn mlɩsʋ, bʋdɛ afunu wa dɩ́nká mlɩsʋ. </span>
            <span class="Verse_Number" lang="nko">12</span>
            <span lang="nko">Ansɩ́ igyí mlɩ, ɩwɩ ɩsankɩ mlɩ, tsúfɛ́ mlɩ ɩkɔká tsɔ ɔsʋ́sʋ́. Alɩ́ bɔbwɛ Bulu ɔnɔ́sʋ́ atɔɩ́pʋ́ agyankpapʋ amʋ nɩ.</span>
          </div>
        </div>
        <div class="scrSection">
          <div class="Section_Head">
            <span lang="nko">Nfɔ́lɩ Mʋ́a Wankɩ</span>
          </div>
          <div class="Parallel_Passage_Reference">
            <span lang="nko">(Marko 9:50; Luka 14:34-35)</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">“Mlɩgyí ɔyɩ́tɔ́ nfɔ́lɩ nɩ. Nɩ́ nfɔ́lɩ ɩtá ɔdwɛ á, ntɔ bɛ́lapʋ́wá mʋ́ ɔdwɛ? Ɩtráa ma alɛ há tɔtɔɔtɔ bwɛ. Tsɛɩ́ bʋtɛtsɛ́ɩ́ mʋ́ tsítsá, ahá bʋtɛtsátsa mʋ́sʋ́ tsʋn.</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">“Mlɩgyí ɔyɩ́tɔ́ wankɩ ɛ́ nɩ́. Wúluá ɩdɩn bʋsʋ tamaŋáín. </span>
            <span class="Verse_Number" lang="nko">15</span>
            <span lang="nko">Bʋtamanywɛ́ ɔkandɩ́ɛ, pʋ́ ɔlɔ́ bun mʋ́sʋ́. Ɔfʋákpá bʋtɔpʋ́bían, mɛ́nɩ ɩbɔ́wankɩ́ há ahá ánɩ́ bʋtsie wóyí ámʋtɔ fɛ́ɛ́. </span>
            <span class="Verse_Number" lang="nko">16</span>
            <span lang="nko">Mʋ́ sʋ mlɩha mlɩ bwɛhɛ́ ɩwankɩ alɩ, mɛ́nɩ ahá bówun mlɩ bwɛhɛ́ wankláán ámʋ, fówun bɛ́kanfʋ́ mlɩ Sɩ́ ámʋ́ʋ́ ɔbʋ ɔsʋ́sʋ́ ámʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Mose Mbla Ɩwɩ Atosunáhɛ́</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">“Mlɩmákɩ mlɩaa, nɛba Mose Mbla ntɛ́ɛ Bulu ɔnɔ́sʋ́ atɔɩ́pʋ́ amʋ atosunáhɛ́tɔ ɔkakpá. Mmɛba mʋ́tɔ́ ɔkakpá, mboún nɛbá bɔbwɛ mʋ́ ɩfʋn. </span>
            <span class="Verse_Number" lang="nko">18</span>
            <span lang="nko">Ɔnɔkwalɩ ndɛ mlɩ bláa, ɔsʋ́ mʋ́a asɩ bɔ́mɔ ɔnɔ́, támɛ itoduáhɛ́ ntɛ́ɛ asʋ́nbi kʋlɛ kʋ́ráá ɩmɛ́ɛdalɩ Mbla ámʋtɔ, yɔ́fʋn brɛ́á mʋ́tɔ́ asʋ́n fɛ́ɛ́ laba mʋ́tɔ́. </span>
            <span class="Verse_Number" lang="nko">19</span>
            <span lang="nko">Ɔhagyíɔha ánɩ́ omobu mbla ámʋtɔ túkúrííbi kʋ, olosuná mʋ aba ɛ́ ɔbɛ́ɛ bʋmábu mʋ́ á, bɛ́tɩ mʋ kebi túkúrííbi ɔsʋ́sʋ́ iwíe ogyíkpá ɩnʋ. Támɛ ɔhá ánɩ́ olegyi mbla ámʋ fɛ́ɛ́sʋ́, súná mʋ aba ánɩ́ bʋgyíi mʋ́sʋ́ á, bɛ́tɩ mʋ ɔha yilé ɔsʋ́sʋ́ iwíe ogyíkpá ɩnʋ. </span>
            <span class="Verse_Number" lang="nko">20</span>
            <span lang="nko">Mʋ́ sʋ ndɛ mlɩ bláa mbɛ́ɛ, nɩ́ mlɩmɔ́bwɛ Bulu apɛ́ dʋn Mose </span>
            <span class="See_In_Glossary" lang="nko">
              <a href="#" class="Glossary_Key" id="w_50">mbla asunápʋ́</a>
            </span>
            <span lang="nko"> pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_51">Farisifɔ</a>
            </span>
            <span lang="nko"> ámʋ a, mlɩmóowie </span>
            <span class="See_In_Glossary" lang="nko">
              <a href="#" class="Glossary_Key" id="w_52">Bulu iwíegyí</a>
            </span>
            <span lang="nko"> amʋtɔ ɛkɛkɛɛkɛ.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔblɔ́ Ɩwɩ Atosunáhɛ́</span>
          </div>
          <div class="Parallel_Passage_Reference">
            <span lang="nko">(Luka 12:57-59)</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">“Mlɩlanú ánɩ́ bɛbláa mlɩ anáin atɩtɩfɔ ámʋ bɛɛ, &lt;Mámɔ ɔha. Ɔhagyíɔha ánɩ́ ɔmɔ́ ɔha a, Bulu obégyi mʋ asʋ́n, há mʋ ɩpɔ́n.&gt; </span>
            <span class="Verse_Number" lang="nko">22</span>
            <span lang="nko">Támɛ mɩ́ mʋ́ ndɛ mlɩ bláa mbɛ́ɛ, ɔhagyíɔha ánɩ́ olenya ɔblɔ́ wa mʋ ba á, Bulu obégyi mʋ asʋ́n. Ɔhá ánɩ́ olesia mʋ ba ɔbɛ́ɛ, &lt;Ɔhakpan!&gt; á, obégyi ɩpɔ́n </span>
            <span class="See_In_Glossary" lang="nko">
              <a href="#" class="Glossary_Key" id="w_53">Yudafɔ</a>
            </span>
            <span lang="nko"> asʋ́n agyípʋ́ ansɩ́tɔ́. Ɔhagyíɔha ánɩ́ ɔlɛbláa mʋ ba ɛ́ ɔbɛ́ɛ, &lt;Raka!&gt;</span>
            <span class="scrFootnoteMarker">
              <a href="#Footnote-MAT-3" />
            </span>
            <span class="Note_General_Paragraph" id="Footnote-MAT-3" title="c">
              <span class="Note_Target_Reference" lang="nko">5:22 </span>
              <span class="Quoted_Text" lang="nko">Raka </span>
              <span lang="nko">asɩ gyí “Ɔbwɩ!”</span>
            </span>
            <span lang="nko"> a, obégyi ɩpɔ́n yɔ́ ɩsʋbɩtɩ́ ogyá ánɩ́ ɩtamaduntɔ. </span>
            <span class="Verse_Number" lang="nko">23</span>
            <span lang="nko">Ɩ́nɩ sʋ nɩ́ fotsu atɔ hahɛ́ fɔyɔ́ afɔdɩɛ ɔbɔkpá, fɛkaɩ́n ánɩ́ fapʋ́ asʋn laláhɛ kʋ gyi fʋ́ bá á, </span>
            <span class="Verse_Number" lang="nko">24</span>
            <span lang="nko">si fʋ́ atɔ́ amʋ́ yaɩ </span>
            <span class="See_In_Glossary" lang="nko">
              <a href="#" class="Glossary_Key" id="w_54">afɔdɩɛ-asubwisʋ</a>
            </span>
            <span lang="nko"> ɩnʋ. Yɔ fʋ́a mʋnyɔ amlɩla mlɩ nsɩnɛ́, asa afʋba bɔbɔ afɔdɩɛ ámʋ ha Bulu.</span>
          </div>
          <div class="Paragraph">
            <span class="Verse_Number" lang="nko">25</span>
            <span lang="nko">“Nɩ́ ɔkʋ ɔsáma fʋ á, wa ɔsa ha abʋyobwií ɩpa ha mʋ asa asʋ́n ámʋ ogyíkɛ́ ɩfʋn, mɛ́nɩ fʋ́ onyabá ámʋ ɔmɛ́ɛha asʋ́n agyípʋ́ bʋmɔ́ɔpʋ fʋ́ ha obu adɩpʋ́sʋ́ ɔkɩ́pʋ, ɔwa fʋ́ obu. </span>
            <span class="Verse_Number" lang="nko">26</span>
            <span lang="nko">Mbláa fʋ ɔnɔkwalɩ, nkɛ́tɩ faká ɩkɔ ámʋ fɛ́ɛ́ tá asa fɛ́dalɩ ɩnʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Otsiába Ɔmadalɩ Ɩwɩ Atosunáhɛ́</span>
          </div>
          <div class="Paragraph">
            <span class="Verse_Number" lang="nko">27</span>
            <span lang="nko">“Mlɩlanú ánɩ́ bɛbláa mlɩ bɛɛ, &lt;Mákle ɔkʋ tsiába.&gt; </span>
            <span class="Verse_Number" lang="nko">28</span>
            <span lang="nko">Támɛ mɩ́ mʋ́ ndɛ mlɩ bláa mbɛ́ɛ, oyingyíoyin ánɩ́ olowun ɔtsɩ, ɔlɔbwɛ mʋ klé ɩwɩ agywɩɩn á, alatɔ́ mbʋa dodo mʋ klʋntɔ. </span>
            <span class="Verse_Number" lang="nko">29</span>
            <span lang="nko">Mʋ́ sʋ nɩ́ fʋ́ gyɔpɩ nsíbi tɛhá fʋ́tɔbwɛ́ lakpan á, loti mʋ́ lɛ, tswɩ tsalɩfwɩ. Ɩbʋ alɛ́á fʋ́ ɩwɩ ɔtɩnɛkʋ má ɩnʋ, dʋn ánɩ́ bɔ́tswɩ fʋ́ nyankpʋsa-oyí ámʋ fɛ́ɛ́ wá ɩsʋbɩtɩ́ ogyá ánɩ́ ɩtamaduntɔ. </span>
            <span class="Verse_Number" lang="nko">30</span>
            <span lang="nko">Mʋ́ sʋ nɩ́ fʋ́ gyɔpɩ ɩbɩ tɛhá fʋ́tɔbwɛ́ lakpan á, ka mʋ́ tswɩ tsalɩfwɩ. Ɩbʋ alɛ́á fʋma ɩbɩ kʋlɛ, dʋn ánɩ́ bɔ́tswɩ fʋ́ nyankpʋsa-oyí ámʋ fɛ́ɛ́ wá ɩsʋbɩtɩ́ ogyá ánɩ́ ɩtamaduntɔ.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔkákiná Ɩwɩ Atosunáhɛ́</span>
          </div>
          <div class="Parallel_Passage_Reference">
            <span lang="nko">(Mateo 19:9; Marko 10:11-12; Luka 16:18)</span>
          </div>
          <div class="Paragraph">
            <span class="Verse_Number" lang="nko">31</span>
            <span lang="nko">“Bɛtrá bláa mlɩ bɛɛ, &lt;Ɔhagyíɔha ánɩ́ obékiná ɔká á, ɔwánlɩn ɔkákiná ɔwʋlʋ́ ha mʋ asa.&gt; </span>
            <span class="Verse_Number" lang="nko">32</span>
            <span lang="nko">Támɛ mɩ́ mʋ́ ndɛ mlɩ bláa mbɛ́ɛ, nɩ́ oyin okíná mʋ ka ánɩ́ ɔmɔkʋ́dálɩ mʋ ɔma a, mʋláhá sʋ ɔtsɩ ámʋ ɔbɛ́dalɩ mʋ ɔma. Oyingyíoyin ánɩ́ otsía ɔtsɩ ánfɩ mʋ kulu lakíná mʋ anfɩ ɛ́ latɔ́ mbʋa.</span>
          </div>
        </div>
        <div class="scrSection">
          <div class="Section_Head">
            <span lang="nko">Ntamka Ɩwɩ Atosunáhɛ́</span>
          </div>
          <div class="Paragraph">
            <span class="Verse_Number" lang="nko">33</span>
            <span lang="nko">“Mlɩlɛ́trá nu ánɩ́ bɛbláa mlɩ anáin atɩtɩfɔ ámʋ bɛɛ, &lt;Máka ntam kpaalɩ. Mboún bwɛ dɩnka ntam amʋ́ʋ́ fɛka há Bulu ámʋsʋ.&gt; </span>
            <span class="Verse_Number" lang="nko">34</span>
            <span lang="nko">Támɛ mɩ́ mʋ́ ndɛ mlɩ bláa mbɛ́ɛ, máka tɔtɔɔtɔ kʋ́ráá. Mápʋ ɔsʋ́sʋ́ ká ntam, tsúfɛ́ Bulu owíe obíá igyi. </span>
            <span class="Verse_Number" lang="nko">35</span>
            <span lang="nko">Mápʋ ɔsʋlʋ́ʋ ká ntam. Bulu ayabi oyíkpa igyi. Mápʋ Yerusalem wúlu ká ntam. Awíetɔ Owíe wúlu kpɔnkpɔntɩ nɩ́. </span>
            <span class="Verse_Number" lang="nko">36</span>
            <span lang="nko">Mlɩmápʋ mlɩ nwun ká ntam, tsúfɛ́ mlɩmɛ́ɛtalɩ́ bwɛ́ imi kʋlɛ futútú ntɛ́ɛ bíbi. </span>
            <span class="Verse_Number" lang="nko">37</span>
            <span lang="nko">Mboún fʋ́ &lt;Iin!&gt; ɩbwɛ́ɛ &lt;Iin!&gt; Fʋ́ &lt;Ó-o!&gt; ɛ́ ɩbwɛ &lt;Ó-o!&gt; Kugyíkʋá fɛ́trá blɩ́ tsɩ́a mʋ́tɔ́ itsú Ɔbʋnsám wá.</span>
          </div>
        </div>
        <div class="scrSection">
          <div class="Section_Head">
            <span lang="nko">Lalahɛ Ɩkɔka Ɩwɩ Atosunáhɛ́</span>
          </div>
          <div class="Parallel_Passage_Reference">
            <span lang="nko">(Luka 6:29-30)</span>
          </div>
          <div class="Paragraph">
            <span class="Verse_Number" lang="nko">38</span>
            <span lang="nko">“Mlɩlanú ánɩ́ bɛblɩ́ bɛɛ, &lt;Ɔha obwíé mʋ ba nsíbi a, bʋbwíe mʋ ɛ́ mʋ klɛ ka ɩkɔ. Ɔha otsíí mʋ ba iyín ɛ́ á, bʋtsíi mʋ klɛ ka ɩkɔ.&gt; </span>
            <span class="Verse_Number" lang="nko">39</span>
            <span lang="nko">Támɛ mɩ́ mʋ́ ndɛ mlɩ bláa mbɛ́ɛ, mlɩmákplá ɔha laláhɛ. Mboún nɩ́ ɔha ɔdá fʋ́ ɩsʋtɔ á, damli nyɔɔsɩ ɛ́ ha mʋ ɔdáa. </span>
            <span class="Verse_Number" lang="nko">40</span>
            <span lang="nko">Nɩ́ ɔha dékléá ɔbɛ́samáa fʋ, hɔ fʋ́ atadɩɛ á, pʋ fʋ́ tati ɛ́ ha mʋ. </span>
            <span class="Verse_Number" lang="nko">41</span>
            <span lang="nko">Ɔhá ánɩ́ ɔdʋn fʋ ɔhɩ́ɛ́ fʋ́ ɔbɛ́ɛ, fʋsʋ́ra mʋ atɔ́ máɩlɩ kʋlɛ ha mʋ a, sʋra mʋ́ máɩlɩ anyɔ. </span>
            <span class="Verse_Number" lang="nko">42</span>
            <span lang="nko">Ɔha ɔkʋ́lɩ́ fʋ́ atɔ́ á, ha mʋ. Nɩ́ ɔkʋ ɛ́ ɔbɛ́ɛ fʋpáan mʋ tɔkʋ á, mákiná.</span>
          </div>
        </div>
        <div class="scrSection">
          <div class="Section_Head">
            <span lang="nko">Alupʋ́dwɛ Ɩwɩ Atosunáhɛ́</span>
          </div>
          <div class="Parallel_Passage_Reference">
            <span lang="nko">(Luka 6:27-28, 32-36)</span>
          </div>
          <div class="Paragraph">
            <span class="Verse_Number" lang="nko">43</span>
            <span lang="nko">“Mlɩlónuá bɛblɩ́ bɛɛ, &lt;Dwɛ fʋ́ bá, afʋlu fʋ́ olupʋ́.&gt; </span>
            <span class="Verse_Number" lang="nko">44-45</span>
            <span lang="nko">Támɛ mɩ́ mʋ́ ndɛ mlɩ bláa mbɛ́ɛ, mlɩdwɛ mlɩ alupʋ́. Mlɩbɔ mpáɩ ha ahá ánɩ́ bʋdɩn mlɩsʋ, mɛ́nɩ mlɔ́bwɛ mlɩ Sɩ́ ámʋ́ʋ́ ɔbʋ ɔsʋ́sʋ́ ámʋ abí. Tsúfɛ́ mʋtɛ́há owí tɛlɩn, ɔtɛhá nyankpʋ ɛ́ itotswie wʋlɩ́ aha wankláán pʋ́ aha laláhɛ fɛ́ɛ́sʋ́. </span>
            <span class="Verse_Number" lang="nko">46</span>
            <span lang="nko">Nɩ́ fʋ́ adwɛpʋ́ nkʋlɛ fʋtɔdwɛ́ á, ɩpán mɔmʋ fénya? </span>
            <span class="See_In_Glossary" lang="nko">
              <a href="#" class="Glossary_Key" id="w_55">Lampóo ahɔ́pʋ</a>
            </span>
            <span lang="nko"> kʋ́ráá bʋtɔbwɛ́ alɩ. </span>
            <span class="Verse_Number" lang="nko">47</span>
            <span lang="nko">Nɩ́ fʋ́ anyawíe nkʋlɛ fʋtɔwá ɔnɔ́ á, ntɔ fakʋkʋ bwɛ dʋbɩ? Alɩ kɛ́n ɔmátɔ́fɔ bʋtɔbwɛ́ nɩ́. </span>
            <span class="Verse_Number" lang="nko">48</span>
            <span lang="nko">Ɩ́nɩ sʋ mlɩfʋn fɛ́ alɩá mlɩ Sɩ́ ámʋ́ʋ́ ɔbʋ ɔsʋ́sʋ́ ámʋ lɔ́fʋn.</span>
          </div>
        </div>
        <div class="scrSection">
          <div class="Section_Head">
            <span lang="nko">Yilébwɛ Ɩwɩ Atosunáhɛ́</span>
          </div>
          <div class="Paragraph">
            <span class="Chapter_Number" lang="nko">6</span>
            <span class="Verse_Number" lang="nko">1</span>
            <span lang="nko">“Mlɩkɩ wankláán ánɩ́ mlɩmɔ́ɔbwɛ mlɩ yilé ahá ansɩ́tɔ́. Nɩ́ mlɔbwɛ́ mʋ́ alɩ á, mlɩméenya ɩkɔká mlɩ Sɩ́á ɔbʋ ɔsʋ́sʋ́ wá.</span>
          </div>
          <div class="Paragraph">
            <span class="Verse_Number" lang="nko">2</span>
            <span lang="nko">“Mʋ́ sʋ nɩ́ fɔbwɛ́ yilé há ohiáni á, máda mʋ́ ɔkan fɛ́ alɩá apinabwɛbí abwɛpʋ́ bʋtɔbwɛ́ Yudafɔ </span>
            <span class="See_In_Glossary" lang="nko">
              <a href="#" class="Glossary_Key" id="w_56">ofíakpa</a>
            </span>
            <span lang="nko"> pʋ́ dɩnsʋ, mɛ́nɩ ahá bɛ́kanfʋ́ amʋ́. Ɔnɔkwalɩ ndɛ mlɩ bláa mbɛ́ɛ, Bulu laká amʋ́ ɩkɔ dodo. </span>
            <span class="Verse_Number" lang="nko">3</span>
            <span lang="nko">Támɛ nɩ́ fɔbwɛ́ yilé há ohiáni á, máha fʋ́ bɩna ɔbɩ tɔ́á gyɔpɩ labwɛ́. Bwɛ mʋ́ ŋáintɔ, </span>
            <span class="Verse_Number" lang="nko">4</span>
            <span lang="nko">mɛ́nɩ fʋ́ Sɩ́ oklúntɔ atɔ́ owúnpʋ amʋ ɔbɛ́ka fʋ́ ɩkɔ.</span>
          </div>
        </div>
        <div class="scrSection">
          <div class="Section_Head">
            <span lang="nko">Mpáɩbɔ Ɩwɩ Atosunáhɛ́</span>
          </div>
          <div class="Parallel_Passage_Reference">
            <span lang="nko">(Luka 11:2-4)</span>
          </div>
          <div class="Paragraph">
            <span class="Verse_Number" lang="nko">5</span>
            <span lang="nko">“Nɩ́ mlɔ́bɔ mpáɩ á, mlɩmábwɛ fɛ́ apinabwɛbí abwɛpʋ́. Amʋ́ tekle Yudafɔ ofíakpa pʋ́ dɩnsʋ lɩɩ́ bɔ́ mpáɩ, mɛ́nɩ ahá bówun amʋ́. Ɔnɔkwalɩ ndɛ mlɩ bláa mbɛ́ɛ, Bulu laká amʋ́ ɩkɔ dodo. </span>
            <span class="Verse_Number" lang="nko">6</span>
            <span lang="nko">Támɛ nɩ́ fɔ́bɔ mpáɩ á, bítíwíé fʋ́ obutótɔ́, afʋfin obu wa ɩwɩ, bɔ mpáɩ ha fʋ́ Sɩ́ ŋáintɔ. Fʋ́ Sɩ́ ŋáintɔ atɔ́ owúnpʋ amʋ ɔbɛ́ka fʋ́ ɩkɔ.</span>
          </div>
          <div class="Paragraph">
            <span class="Verse_Number" lang="nko">7</span>
            <span lang="nko">“Nɩ́ mlɩdɛ́ mpáɩ bɔ á, mlɩmátsiá plá mʋ́tɔ́ há mʋ́ ɩwa swɩ́ fɛ́ ɔmátɔ́fɔ. Bʋtosúsu bɛɛ, nɩ́ bɔbɔ́ mʋ́ ɩwá swɩ́ asa Bulu obónu mʋ́ há amʋ́. </span>
            <span class="Verse_Number" lang="nko">8</span>
            <span lang="nko">Mlɩmábwɛ fɛ́ amʋ́, tsúfɛ́ mlɩ Sɩ́ Bulu yín tɔ́á ɩdɛ mlɩ hián asa mlɩdɛ́ mʋ kʋlɩ́. </span>
            <span class="Verse_Number" lang="nko">9</span>
            <span lang="nko">Mʋ́ sʋ mlɩbɔ mpáɩ mlɩaa,</span>
          </div>
          <div class="Line1">
            <span lang="nko">&lt;Anɩ Sɩ́á fʋ́bʋ ɔsʋ́sʋ́.</span>
          </div>
          <div class="Line2">
            <span lang="nko">Ahá bʋbúu fʋ́ dá.</span>
          </div>
          <div class="Line2">
            <span class="Verse_Number" lang="nko">10</span>
            <span lang="nko">Ba begyi iwíe.</span>
          </div>
          <div class="Line2">
            <span lang="nko">Ahá bʋbwɛ́ɛ fʋ́ apɛ́ ɔsʋlʋ́sʋ, fɛ́ alɩá bʋtɔbwɛ́ mʋ́ ɔsʋ́sʋ́.</span>
          </div>
          <div class="Line2">
            <span class="Verse_Number" lang="nko">11</span>
            <span lang="nko">Ha anɩ atogyihɛá ɩbɔ́fʋn anɩ ndɛ.</span>
          </div>
          <div class="Line2">
            <span class="Verse_Number" lang="nko">12</span>
            <span lang="nko">Si anɩ lakpan kie anɩ,</span>
          </div>
          <div class="Line2">
            <span lang="nko">fɛ́ alɩá anɩtesíkíé ahá ánɩ́ bʋtɔpʋ́ ɩlá gyi anɩ.</span>
          </div>
          <div class="Line2">
            <span class="Verse_Number" lang="nko">13</span>
            <span lang="nko">Mákpa anɩ wá ɩsɔ́kɩtɔ, mboún lɛ anɩ tsu Ɔbʋnsám ɩbɩtɔ.&gt;</span>
            <span class="scrFootnoteMarker">
              <a href="#Footnote-MAT-4" />
            </span>
            <span class="Note_General_Paragraph" id="Footnote-MAT-4" title="d">
              <span class="Note_Target_Reference" lang="nko">6:13 </span>
              <span lang="nko">Ɩ́nɩ bʋ nwʋlʋ́ dada amʋ akʋtɔ: </span>
              <span class="Alternate_Reading" lang="nko">Tsúfɛ́ fʋ́bʋ́ iwíegyí, túmi pʋ́ ɩwɩwankɩ brɛ́ fɛ́ɛ́tɔ́. Amen.</span>
            </span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">“Tsúfɛ́ nɩ́ mlesí ahá lakpan kíé amʋ́ á, mlɩ Sɩ́ ámʋ́ʋ́ ɔbʋ ɔsʋ́sʋ́ ámʋ ɛ́ obési mlɩ klɛ́ kíé mlɩ. </span>
            <span class="Verse_Number" lang="nko">15</span>
            <span lang="nko">Támɛ nɩ́ mlɩmésikíé ahá a, mlɩ Sɩ́ ámʋ ɛ́ oméesikíé mlɩ.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔnɔ́klɩ́ Ɩwɩ Atosunáhɛ́</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">“Nɩ́ mlɩdɛ́ </span>
            <span class="See_In_Glossary" lang="nko">
              <a href="#" class="Glossary_Key" id="w_57">ɔnɔ́ klɩ́</a>
            </span>
            <span lang="nko"> á, mlɩmábwɛ mlɩ ɩwɩ bʋ́mbláán fɛ́ alɩá akʋ bʋtepina bwɛ́. Alɩá ahá bówun ánɩ́ bʋdɛ ɔnɔ́ klɩ sʋ́ bʋtɔbwɛ́ ɩwɩ alɩ. Ɔnɔkwalɩ ndɛ mlɩ bláa mbɛ́ɛ, Bulu laká amʋ́ ɩkɔ dodo. </span>
            <span class="Verse_Number" lang="nko">17</span>
            <span lang="nko">Mboún nɩ́ mlɩdɛ́ </span>
            <span class="See_In_Glossary" lang="nko">
              <a href="#" class="Glossary_Key" id="w_58">ɔnɔ́ klɩ́</a>
            </span>
            <span lang="nko"> á, mlɩbie ntsu, amlɩfunya nwun, </span>
            <span class="Verse_Number" lang="nko">18</span>
            <span lang="nko">mɛ́nɩ ahá bʋmóowun ánɩ́ mlɩdɛ́ ɔnɔ́ klɩ́. Támɛ mlɩ Sɩ́ oklúntɔ atɔ́ owúnpʋ amʋ mʋ́ obówun mlɩ, ká mlɩ ɩkɔ.</span>
          </div>
        </div>
        <div class="scrSection">
          <div class="Section_Head">
            <span lang="nko">Atonyahɛ́ Pʋyáɩ́ Ɔsʋ́sʋ́</span>
          </div>
          <div class="Parallel_Passage_Reference">
            <span lang="nko">(Luka 12:33-34)</span>
          </div>
          <div class="Paragraph">
            <span class="Verse_Number" lang="nko">19</span>
            <span lang="nko">“Mlɩmákle atɔ́ yáɩ́ ɔsʋlʋ́ʋ anfɩsʋ. Ɔtɩ́nɛ́ ánfɩ atɛ́plɛ bʋtɔwɩ́ atɔ́, ɩkʋ aná tɔwɩ́ nkanʋ yíntá, awikplu ɛ́ bʋtobwíé wíé obuto wí atɔ́ ánfɩ. </span>
            <span class="Verse_Number" lang="nko">20</span>
            <span lang="nko">Mboún mlɩkle atɔ́ yáɩ́ ɔsʋ́sʋ́. Ɩnʋ mʋ́ á, atɛ́plɛ bʋtamawɩ́ atɔ́, ɩtamawɩ́ nkanʋ, awikplu ɛ́ bʋtamabwíé wíé obuto wí atɔ́. </span>
            <span class="Verse_Number" lang="nko">21</span>
            <span lang="nko">Tsúfɛ́ ɔtɩ́nɛ́á fʋ́ siadɩɛ bʋ a, ɩnʋ́ fʋ́ agywɩɩn tetsíá.</span>
          </div>
        </div>
        <div class="scrSection">
          <div class="Section_Head">
            <span lang="nko">Nyankpʋsa-oyí Ɔkandɩ́ɛ</span>
          </div>
          <div class="Parallel_Passage_Reference">
            <span lang="nko">(Luka 11:34-36)</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">“Ansíbi igyi ɔkandɩ́ɛ há nyankpʋsa-oyí. Nɩ́ fʋ́ ansíbi bʋ alɛ́ á, fʋ́ nyankpʋsa-oyí ámʋ fɛ́ɛ́ bɔ́wankɩ́. </span>
            <span class="Verse_Number" lang="nko">23</span>
            <span lang="nko">Támɛ nɩ́ fʋ́ ansíbi ma alɛ a, fʋ́ nyankpʋsa-oyí ámʋ fɛ́ɛ́ ɩbʋ oklúntɔ. Nɩ́ ɔkandɩ́ɛ ámʋ́ʋ́ ɩbʋ fʋtɔ ámʋ idun a, mʋ́mʋ́ fawíé oklún kpɔnkpɔɔnkpɔntɩtɔ.</span>
          </div>
        </div>
        <div class="scrSection">
          <div class="Section_Head">
            <span lang="nko">Bulu Mʋa Atonyahɛ́ Ɩwɩ Atosunáhɛ́</span>
          </div>
          <div class="Parallel_Passage_Reference">
            <span lang="nko">(Luka 16:13; 12:22-31)</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">“Ɔhaa mɛ́ɛtalɩ́ súm awie anyɔ. Ɔbɔ́dwɛ ɔkʋlɛ, lú ɔkʋlɛ. Ntɛ́ɛ obóbu ɔkʋlɛ, omóobu ɔkʋlɛ. Fʋmɛ́ɛtalɩ́ súm Bulu, súm kɔ́ba.</span>
          </div>
          <div class="Paragraph">
            <span class="Verse_Number" lang="nko">25</span>
            <span lang="nko">“Mʋ́ sʋ ndɛ mlɩ bláa mbɛ́ɛ, mlɩmáhan ɩwɩ tɔ́á mlégyi, tɔ́á mlónu tsiá nkpa pʋ́ tɔ́á mlɛ́dɩdá sʋ. Mbɛ́ɛ, nkpa medéhián dʋn atogyihɛ? Ntɛ́ɛ ɔyʋlʋ́ʋ medéhián dʋn atɔ dɩdáhɛ́? </span>
            <span class="Verse_Number" lang="nko">26</span>
            <span lang="nko">Mlɩkɩ mbubwi, bʋtamadú, bʋtamasɩ́ɛ́tɩ́ wá ɩdantɔ, támɛ mlɩ Sɩ́á ɔbʋ ɔsʋ́sʋ́ tɛhá amʋ́ atogyihɛ. Mlɩmá labi dʋn amʋ́? </span>
            <span class="Verse_Number" lang="nko">27</span>
            <span lang="nko">Mlɩtɔ ma ɔbɛ́talɩ́ han ɩwɩ pʋ́ brɛ́ kpalobí tsɩ́a mʋ nkɛtɔ?</span>
          </div>
          <div class="Paragraph">
            <span class="Verse_Number" lang="nko">28</span>
            <span lang="nko">“Ntogyi sʋ́ mlɩdɛ́ ɩwɩ háan mlɩ atɔ dɩdáhɛ́ sʋ? Mlɩkɩ alɩá pututɔ-oyí ntswɩ́tswɩ tɛdan. Ɩtamayɔ́ agyʋ́má ntɛ́ɛ lʋ́ atati. </span>
            <span class="Verse_Number" lang="nko">29</span>
            <span lang="nko">Támɛ ndɛ mlɩ bláa mbɛ́ɛ, Owíe </span>
            <span class="See_In_Glossary" lang="nko">
              <a href="#" class="Glossary_Key" id="w_59">Salomo</a>
            </span>
            <span lang="nko">, mʋ inya fɛ́ɛ́tɔ́ a, ɔmɛtalɩ́ hɩ́hɩɛ ɩwɩ, wá akɩ́lɛ fɛ́ oyí ntswɩ́tswɩ anfɩtɔ kʋkʋ. </span>
            <span class="Verse_Number" lang="nko">30</span>
            <span lang="nko">Nɩ́ Bulu dɛ́ ɩfá ánɩ́ ndɛ ɩlɩɩ́, ɔkɛ ɩlawú, bawá mʋ́ ogyá tati dɩdá á, ntogyi sʋ́ ɔmɛ́ɛtalɩ́ dɩ́dá mlɩ atati dʋn mʋ́? Mlɩ hógyi mɔtsɔ́!</span>
          </div>
          <div class="Paragraph">
            <span class="Verse_Number" lang="nko">31</span>
            <span lang="nko">“Mʋ́ sʋ mlɩmáhan ɩwɩ fɩ́tɛ́ mlɩaa, &lt;Ntɔ abégyi?&gt; ntɛ́ɛ &lt;Ntɔ abónu?&gt; ntɛ́ɛ &lt;Ntɔ abɛ́dɩdá?&gt; </span>
            <span class="Verse_Number" lang="nko">32</span>
            <span lang="nko">Ɩ́nɩ aná ɔmátɔ́fɔ bʋtɛsrɩ́ gya nɩ. Mlɩ Sɩ́ ámʋ́ʋ́ ɔbʋ ɔsʋ́sʋ́ ámʋ yin ánɩ́ ɩ́nɩ fɛ́ɛ́ dɛ mlɩ hián. </span>
            <span class="Verse_Number" lang="nko">33</span>
            <span lang="nko">Ɩtɔ́á mlɩgyánkpa dunka gyí, Bulu iwíegyí pʋ́ mʋ yilébwɛ, fówun Bulu ɔbɔ́pʋ ɩ́nɩ fɛ́ɛ́ tsɩ́a mʋ́tɔ́ há mlɩ. </span>
            <span class="Verse_Number" lang="nko">34</span>
            <span lang="nko">Mlɩmásusúu ɔkɛ ɩwɩ. Ɔkɛtɔ asʋ́n igyi ɔkɛ klɛ́. Ekekegyíɛkɛtɔ asʋn wunhɛ ɩtsɔ há ɛkɛ ámʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɩlálɛ</span>
          </div>
          <div class="Parallel_Passage_Reference">
            <span lang="nko">(Luka 6:37-38, 41-42)</span>
          </div>
          <div class="Paragraph">
            <span class="Chapter_Number" lang="nko">7</span>
            <span class="Verse_Number" lang="nko">1</span>
            <span lang="nko">“Mlɩmálɛ ahá ɩlá, mɛ́nɩ Bulu ɔmɛ́ɛlɛ mlɩ ɩlá. </span>
            <span class="Verse_Number" lang="nko">2</span>
            <span lang="nko">Tsúfɛ́ alɩ ámʋ́ʋ́ mlɩdɛ́ ahá ɩlá lɛ ámʋ a, alɩ Bulu ɔbɛ́lɛ mlɩ ɩlá nɩ́. Ɩtɔ́á fɔpʋ́súsu ha fʋ́ bá á, mʋ́ kɛ́n Bulu ɔbɔ́pʋsúsu ha fʋ́ ɛ́ nɩ́. </span>
            <span class="Verse_Number" lang="nko">3</span>
            <span lang="nko">Ntogyi sʋ́ fʋ́dɛ ipí túkúrííbi wun fʋ́ bá nsíbisʋ, támɛ fʋmɛdɛ́ ogyakpatín ánɩ́ ɩdɩn fʋ́ klɛ́sʋ mʋ́ wun? </span>
            <span class="Verse_Number" lang="nko">4</span>
            <span lang="nko">Ntɛ́ɛ ntogyi sʋ́ fʋ́dɛ fʋ́ bá bláa fɛɛ, &lt;Ha mɩ́ andɩnkɩ ipí fʋ́ nsíbisʋ?&gt; brɛ́á ogyakpatín dɩn fʋ́ klɛ́sʋ? </span>
            <span class="Verse_Number" lang="nko">5</span>
            <span lang="nko">Apinabwɛbí ɔbwɛpʋ́! Gyankpa dɩnkɩ ogyakpatín ámʋ fʋ́ nsíbisʋ, mɛ́nɩ fówun atɔ́ wankláán, tálɩ́ dɩ́nkɩ́ ipí ámʋ fʋ́ bá klɛ́sʋ.</span>
          </div>
          <div class="Paragraph">
            <span class="Verse_Number" lang="nko">6</span>
            <span lang="nko">“Mlɩmápʋ Bulu atɔ wankɩ́hɛ́ há ahá ánɩ́ bʋgyi fɛ́ akɩ́aɩ, Bulu asʋ́n tamawá amʋ́ ogyá. Bénya ɔblɔ́ dámlí dun mlɩ. Alɩ kɛ́n mlɩmápʋ mlɩ abutó wʋlɩhɛ há ahá ánɩ́ bʋgyi fɛ́ mprákuo nɩ́. Tsúfɛ́ bɛ́tsatsáa mʋ́sʋ́, tsɩ́á mʋ́ wá ɔdɩbatɔ.</span>
          </div>
        </div>
        <div class="scrSection">
          <div class="Section_Head">
            <span lang="nko">Atɔ́kʋlɩ́ Tsú Bulu Wá</span>
          </div>
          <div class="Parallel_Passage_Reference">
            <span lang="nko">(Luka 11:9-13)</span>
          </div>
          <div class="Paragraph">
            <span class="Verse_Number" lang="nko">7</span>
            <span lang="nko">“Mlɩkʋlɩ Bulu, ɔbɛ́ha mlɩ. Mlɩdunka, mlówun. Mlɩda mʋ klʋnsʋ, obéfinkí mʋ́ há mlɩ. </span>
            <span class="Verse_Number" lang="nko">8</span>
            <span lang="nko">Tsúfɛ́ ɔhá ánɩ́ ɔtɔkʋ́lɩ́ atɔ́ tenyá. Ɔhá ánɩ́ otodúnká atɔ́ towun. Ɔhá ánɩ́ ɔtɛdá klʋnsʋ bʋ́tefínkí há. </span>
            <span class="Verse_Number" lang="nko">9</span>
            <span lang="nko">Ma bʋ́ʋ mlɩtɔá mʋ bi ɔkʋ́lɩ́ mʋ bodobodo a, obótsu ibwi wá mʋ ɩbɩtɔ? </span>
            <span class="Verse_Number" lang="nko">10</span>
            <span lang="nko">Ntɛ́ɛ nɩ́ ɔkʋ́lɩ́ mʋ iye a, ɔbɛ́kɩtá ɩwɔ wá mʋ ɩbɩtɔ? </span>
            <span class="Verse_Number" lang="nko">11</span>
            <span lang="nko">Mlɩ lakpan abwɛpʋ́ kʋ́ráá mlɩyin alɩá bʋtɔpʋ́ atɔ wankláán há mlɩ abí. Ntogyi sʋ́ mlɩ Sɩ́ ámʋ́ʋ́ ɔbʋ ɔsʋ́sʋ́ ámʋ mʋ́ mɔ́ɔpʋ atɔ wankláán há ahá ánɩ́ bʋdɛ mʋ kʋlɩ́.</span>
          </div>
          <div class="Paragraph">
            <span class="Verse_Number" lang="nko">12</span>
            <span lang="nko">“Bwɛ ha ahá alɩá fʋdeklé fɛɛ bʋbwɛ́ɛ ha fʋ. Ɩ́nɩ Mose Mbla pʋ́ Bulu ɔnɔ́sʋ́ atɔɩ́pʋ́ amʋ atosunáhɛ́ dɛblɩ́ nɩ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔkpa Kplanhɛ Mʋ́a Tɛɩ́hɛ́</span>
          </div>
          <div class="Parallel_Passage_Reference">
            <span lang="nko">(Luka 13:24)</span>
          </div>
          <div class="Paragraph">
            <span class="Verse_Number" lang="nko">13-14</span>
            <span lang="nko">“Mlɩtsʋn ɔkpa kplanhɛ amʋsʋ, mlɔ́yɔ nkpa ánɩ́ ɩtamatátɔ́. Ahá kpalobí pɛ́ tɛbɩ́ mʋ́. Támɛ nɩ́ mlɔtsʋn tɛ́ɩ́hɛ́ ámʋ́ʋ́ ɩbʋ atsʋ́nlɛ amʋsʋ á, mlɔ́yɔ ɔhɩkpá. Ahá tsɔtsɔɔtsɔ tɔ́tsʋn mʋ́sʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Oyí Pʋ́ Mʋ́ Abi Swiehɛ́</span>
          </div>
          <div class="Parallel_Passage_Reference">
            <span lang="nko">(Luka 6:43-44)</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">“Mlɩkɩ wankláán ahá ánɩ́ bʋtɔwá afunu bɛɛ, Bulu ɔnɔ́sʋ́ atɔɩ́pʋ́ bʋgyisʋ. Bʋtepina bwɛ ɩwɩ fɛ́ akúfa ba mlɩ wá, támɛ nkpatakuá bʋbʋ ɩyɩn bʋ́gyi. </span>
            <span class="Verse_Number" lang="nko">16</span>
            <span lang="nko">Amʋ́ bwɛhɛ́ mlɔ́pʋbɩ́ amʋ́. Bʋtamakpɔ́tɩ́ kankaba okplóto oyísʋ́, bʋtamakpɔ́tɩ́ tsɔkpʋn ɛ́ tʋnkpa ɩflasʋ. </span>
            <span class="Verse_Number" lang="nko">17</span>
            <span lang="nko">Oyi wankláán toswíé abi wankláán. Oyi laláhɛ ɛ́ toswíé abi laláhɛ. </span>
            <span class="Verse_Number" lang="nko">18</span>
            <span lang="nko">Oyi wankláán mɛ́ɛtalɩ́ swíé abi laláhɛ. Alɩ kɛ́n oyi laláhɛ ɛ́ mɛ́ɛtalɩ́ swíé abi wankláán nɩ́. </span>
            <span class="Verse_Number" lang="nko">19</span>
            <span lang="nko">Oyíá ɩtamaswíé abi wankláán á, kún bʋtokun mʋ́ dá, wá mʋ́ ogyá. </span>
            <span class="Verse_Number" lang="nko">20</span>
            <span lang="nko">Mʋ́ alɩ sʋ á, ɔnɔ́sʋ́ atɔɩ́pʋ́ afunupʋ anfɩ bwɛhɛ́ mlɔ́pʋbɩ́ amʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Bulu Iwíegyí Ámʋtɔ Awiepʋ́</span>
          </div>
          <div class="Parallel_Passage_Reference">
            <span lang="nko">(Luka 13:25-27)</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">“Megyí ɔhagyíɔha ánɩ́ ɔtɛtɩ́ mɩ́ ɔbɛ́ɛ, &lt;Mɩ́ Wíé, mɩ́ Wíé&gt; obówie Bulu iwíegyí ámʋtɔ. Mboún ɔhá ánɩ́ ɔtɔbwɛ́ mɩ́ Sɩ́ ámʋ́ʋ́ ɔbʋ ɔsʋ́sʋ́ ámʋ apɛ́ ɔbɔ́yɔ ɩnʋ. </span>
            <span class="Verse_Number" lang="nko">22</span>
            <span lang="nko">Bulu asʋ́n ogyíkɛ́ amʋ a, ahá tsɔtsɔɔtsɔ bɛ́fɩtɛ́ mɩ́ bɛɛ, &lt;Mɩ́ Wíé, megyí fʋ́ dátɔ́ anɩlɛ́blɩ́ Bulu ɔnɔ́ asʋ́n, gya </span>
            <span class="See_In_Glossary" lang="nko">
              <a href="#" class="Glossary_Key" id="w_60">ɔŋɛ laláhɛ</a>
            </span>
            <span lang="nko"> lɛ́ ahátɔ, bwɛ́ ofúla ɛ́ nɩ́?&gt; </span>
            <span class="Verse_Number" lang="nko">23</span>
            <span lang="nko">Ɩnʋ nɛ́lɛ bláa amʋ́ mbɛ́ɛ, &lt;Mmeyín mlɩ ɔkpagyíɔkpasʋ. Mlɩnatɩ tɛɩ mɩ́sʋ́, mlɩ lakpan abwɛpʋ́!&gt;</span>
          </div>
        </div>
        <div class="scrSection">
          <div class="Section_Head">
            <span lang="nko">Bʋtásʋ́ pʋ́ Osublútɔ Obuyíi</span>
          </div>
          <div class="Parallel_Passage_Reference">
            <span lang="nko">(Luka 6:47-49)</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">“Mʋ́ sʋ ɔhagyíɔha ánɩ́ olonu mɩ́ asʋn blɩ́hɛ́ anfɩ, olegyi mʋ́sʋ́ á, ogyi fɛ́ ɔtɩansɩpʋ ɔkʋá oleyi mʋ obu dɩ́nká bʋtásʋ́. </span>
            <span class="Verse_Number" lang="nko">25</span>
            <span lang="nko">Nyankpʋ lótswíe, ntsu lɔ́bʋlá wa mʋ́, atsufú lɔtsʋn wʋlɩ́ mʋ́sʋ́, támɛ imobwie. Tsúfɛ́ oleyi mʋ́ dɩ́nká bʋtásʋ́.</span>
          </div>
          <div class="Paragraph">
            <span class="Verse_Number" lang="nko">26</span>
            <span lang="nko">“Támɛ ɔhagyíɔha ánɩ́ olonu mɩ́ asʋn blɩ́hɛ́ anfɩ, omegyi mʋ́sʋ́ á, ogyi fɛ́ ɔha mimláhɛ ánɩ́ oleyi mʋ obu osublútɔ. </span>
            <span class="Verse_Number" lang="nko">27</span>
            <span lang="nko">Nyankpʋ lótswíe, ntsu lɔ́bʋlá wá mʋ́, atsufú ɛ́ lɔtsʋn wʋlɩ́ mʋ́sʋ́. Obu ámʋ lobwie, ɩlɛda asɩ gbloo!”</span>
          </div>
        </div>
        <div class="scrSection">
          <div class="Section_Head">
            <span lang="nko">Túmiá Yesu Bʋ</span>
          </div>
          <div class="Paragraph">
            <span class="Verse_Number" lang="nko">28</span>
            <span lang="nko">Brɛ́á Yesu lɛ́blɩ́ asʋ́n ánfɩ tá á, mʋ atosunáhɛ́ lɛha ɔnɔ́ lobwie ɔdɔm amʋ. </span>
            <span class="Verse_Number" lang="nko">29</span>
            <span lang="nko">Tsúfɛ́ olosuná amʋ́ atɔ́ túmisʋ. Omosuná mʋ́ fɛ́ Mose </span>
            <span class="See_In_Glossary" lang="nko">
              <a href="#" class="Glossary_Key" id="w_61">mbla asunápʋ́</a>
            </span>
            <span lang="nko"> amʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɩlɔ Pɛpɛ Ɔlɔpʋ́ Ɔkʋ Tsa</span>
          </div>
          <div class="Parallel_Passage_Reference">
            <span lang="nko">(Marko 1:40-45; Luka 5:12-16)</span>
          </div>
          <div class="Paragraph">
            <span class="Chapter_Number" lang="nko">8</span>
            <span class="Verse_Number" lang="nko">1</span>
            <span lang="nko">Brɛ́á Yesu lɛ́kplɩ́ tsú ɩbʋ ámʋsʋ á, ɔdɔm kpɔnkpɔɔnkpɔntɩ bobuo mʋ. </span>
            <span class="Verse_Number" lang="nko">2</span>
            <span lang="nko">Ɩnʋ á, </span>
            <span class="See_In_Glossary" lang="nko">
              <a href="#" class="Glossary_Key" id="w_62">ɩlɔ pɛpɛ</a>
            </span>
            <span lang="nko"> ɔlɔpʋ́ ɔkʋ lɛ́ba bɛda akpawunu mʋ ayabitɔ, kókóli mʋ ɔbɛ́ɛ, “Owíé! Nɩ́ fótsulá á, fɛ́talɩ́ há mɩ́ ɩwɩ bɛ́plɩ.”</span>
          </div>
          <div class="Paragraph">
            <span class="Verse_Number" lang="nko">3</span>
            <span lang="nko">Mʋ́ʋ́ Yesu lɛ́tɩnkɩ́ ɩbɩ da mʋ, bláa mʋ ɔbɛ́ɛ, “Natsúlá, fʋ́ ɩwɩ ɩplɩ́ɩ!” Ɩnʋnʋ mʋ ɩwɩ lɛ́plɩ. </span>
            <span class="Verse_Number" lang="nko">4</span>
            <span lang="nko">Mʋ́ʋ́ Yesu lɛ́da mʋ ɔlá ɔbɛ́ɛ, “Mábla ɔhaa asʋ́n ánfɩ. Natɩ laa afʋpʋ fʋ́ ɩwɩ yosuná Bulu igyí ɔhapʋ́, afʋha mʋ ɩwɩgyʋrátɔ amʋ́ʋ́ Mose mbla losuná tsú ɩlɔ pɛpɛtsa ɩwɩ ámʋ. Igyi adánsɩɛ suna ahá ánɩ́ fʋ́ ɩwɩ laplɩ́ɩ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Romafɔ Ɩsá Akɔpʋ́ Ɔhandɛ Osúmpʋ́ Ɔkʋ Ɩlɔ Tsa</span>
          </div>
          <div class="Parallel_Passage_Reference">
            <span lang="nko">(Luka 7:1-10)</span>
          </div>
          <div class="Paragraph">
            <span class="Verse_Number" lang="nko">5</span>
            <span lang="nko">Yesu lówie Kapernaum wúlutɔ. Romafɔ ɩsá akɔpʋ́ ɔhandɛ ɔkʋ lɛ́ba mʋ wá, bóbwií ɩpa há mʋ ɔbɛ́ɛ, </span>
            <span class="Verse_Number" lang="nko">6</span>
            <span lang="nko">“Owíé, mɩ́ osúmpʋ́ dɛ́lɔ. Alasin tsukʋlɛ, ɔda wóyítɔ́ ɔdɛ ɩwɩɔsɩn wúun dʋbɩ.”</span>
          </div>
          <div class="Paragraph">
            <span class="Verse_Number" lang="nko">7</span>
            <span lang="nko">Mʋ́ʋ́ Yesu lɛ́bláa mʋ ɔbɛ́ɛ, “Nɛ́ba bɛtsa mʋ ɩlɔ.”</span>
          </div>
          <div class="Paragraph">
            <span class="Verse_Number" lang="nko">8-9</span>
            <span lang="nko">Támɛ ɔhandɛ amʋ lɛ́bláa mʋ ɔbɛ́ɛ, “Owíé, mmɔfʋn ánɩ́ fɛ́ba mɩ́ wóyítɔ́. Fʋ́ mʋ́ blɩ asʋankʋ, ɩwɩ bɔ́wa mɩ́ osúmpʋ́ amʋ ɔnlɩn. Tsúfɛ́ mɩ́ ɛ́ mbʋ ahandɛ akʋ asɩ, ɩsá akɔpʋ́ akʋ ɛ́ bʋbʋ mɩ́ asɩ. Nɛlɛ́ ɔnɔ́ mbɛ́ɛ amʋ́tɔ́ ɔkʋ ɔnátɩ á, ɔtɛnátɩ́. Nɩ́ mbɛ́ɛ ɔbá ɛ́ á, ɔtɛba. Tógyítɔ́á nɛbláa mɩ́ osúmpʋ́ mbɛ́ɛ ɔbwɛ́ɛ á, ɔtɔbwɛ́.”</span>
          </div>
          <div class="Paragraph">
            <span class="Verse_Number" lang="nko">10</span>
            <span lang="nko">Brɛ́á Yesu lónu asʋ́n ánfɩ á, ɔnɔ́ lobwie mʋ, ɔlɛdamlí bláa ahá ámʋ́ʋ́ bʋbuo mʋ amʋ, ɔbɛ́ɛ, “Ɔnɔkwalɩ ndɛ mlɩ bláa, mmɔkʋ́wun ɔhá ánɩ́ ɔbʋ hógyi kpɔnkpɔntɩ ánfɩ odu Israelfɔtɔ kʋ́ráá kɩ!” </span>
            <span class="Verse_Number" lang="nko">11</span>
            <span lang="nko">Ndɛ mlɩ bláa mbɛ́ɛ, “Ahá tsɔtsɔɔtsɔ bótsu owí ɔdalɩkpa pʋ́ owí ɔkplɩ́wíékpá ba, betsiá atɔ́ ogyíkpá Bulu iwíegyí ámʋtɔ, amʋ́a anɩ anáin </span>
            <span class="See_In_Glossary" lang="nko">
              <a href="#" class="Glossary_Key" id="w_63">Abraham</a>
            </span>
            <span lang="nko">, </span>
            <span class="See_In_Glossary" lang="nko">
              <a href="#" class="Glossary_Key" id="w_64">Isak</a>
            </span>
            <span lang="nko"> pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_65">Yakob</a>
            </span>
            <span lang="nko"> aná bɔ́wa ɩbɩ gyi atɔ́. </span>
            <span class="Verse_Number" lang="nko">12</span>
            <span lang="nko">Támɛ bɛ́lɛ Israelfɔ ámʋ́ʋ́ tɛkɩ bʋgyi Bulu iwíegyí ámʋtɔ atsiápʋ́ amʋ lɛ́ ɩnʋ, tswɩ amʋ́ wá oklúntɔ. Ɩnʋ́ isú mʋ́a kpisíi bʋ nɩ.” </span>
            <span class="Verse_Number" lang="nko">13</span>
            <span lang="nko">Mʋ́ʋ́ ɔlɛlabláa ɩsá akɔpʋ́ ɔhandɛ amʋ ɔbɛ́ɛ, “Natɩ, ɩbá mʋ́tɔ́ ha fʋ fʋ́ hógyi ɔnɔ́.”</span>
          </div>
          <div class="Paragraph">
            <span lang="nko">Alɩ brɛ́ ámʋtɔ pɛ́pɛ́ɛ́pɛ́ osúmpʋ́ amʋ ɩwɩ lɔ́wa mʋ ɔnlɩn.</span>
          </div>
        </div>
        <div class="scrSection">
          <div class="Section_Head">
            <span lang="nko">Alɔpʋ Tsɔtsɔɔtsɔ Tsa</span>
          </div>
          <div class="Parallel_Passage_Reference">
            <span lang="nko">(Marko 1:29-34; Luka 4:38-41)</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">Yesu lɔ́yɔ Petro wóyítɔ́. Ɔlɔyɔ á, owísó lakɩ́tá Petro mʋ sia tsɩ́hɛ́, ɔda. </span>
            <span class="Verse_Number" lang="nko">15</span>
            <span lang="nko">Mʋ́ʋ́ ɔlɛyɛ́kɩtá ɔtsɩ ámʋ ɩbɩ. Ɩnʋnʋ owísó amʋ lɔ́kʋsʋ́ mʋsʋ, ɔlɔbwɛ Yesu afɔɔ́tɔ.</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">Mʋ́ ntʋ́pwɛsʋ á, bɔpʋ ahá tsɔtsɔɔtsɔá </span>
            <span class="See_In_Glossary" lang="nko">
              <a href="#" class="Glossary_Key" id="w_66">ɔŋɛ laláhɛ</a>
            </span>
            <span lang="nko"> dɛ́ amʋ́ háan ba Yesu. Ɔlɔtɔɩ́ gya ɔŋɛ laláhɛ amʋ, tsá alɔpʋ amʋ fɛ́ɛ́. </span>
            <span class="Verse_Number" lang="nko">17</span>
            <span lang="nko">Ɩ́nɩ lɛ́ha asʋ́n ámʋ́ʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_67">Bulu ɔnɔ́sʋ́ ɔtɔɩ́pʋ́</a>
            </span>
            <span class="See_In_Glossary" lang="nko">
              <a href="#" class="Glossary_Key" id="w_68">Yesaia</a>
            </span>
            <span lang="nko"> lɛ́blɩ́ ámʋ lɛba mʋ́tɔ́. Ɔbɛ́ɛ, “Mʋlɛ́tsa anɩ ɩlɔ, tsú ipian kʋ́sʋ́ anɩsʋ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ahá Ánɩ́ Bɛɛ Bɔ́bwɛ Yesu Abúopʋ</span>
          </div>
          <div class="Parallel_Passage_Reference">
            <span lang="nko">(Luka 9:57-62)</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">Yesu lówun ánɩ́ ɔdɔm babomlí mʋ, ɔlɛbláa mʋ </span>
            <span class="See_In_Glossary" lang="nko">
              <a href="#" class="Glossary_Key" id="w_69">akasɩ́pʋ́</a>
            </span>
            <span lang="nko"> amʋ ɔbɛ́ɛ, “Mlɩha afa Galilea ɔpʋ yɔ mʋ́ ɔbɩn.” </span>
            <span class="Verse_Number" lang="nko">19</span>
            <span lang="nko">Ɩnʋ Mose mbla osunápʋ́ ɔkʋ lɛ́bá mʋ wá, bɛbláa mʋ ɔbɛ́ɛ, “Osunápʋ́, nóbuo fʋ yɔ́ ɔtɩ́nɛgyíɔtɩ́nɛ́á fɔ́yɔ.”</span>
          </div>
          <div class="Paragraph">
            <span class="Verse_Number" lang="nko">20</span>
            <span lang="nko">Yesu lɛ́bláa mʋ ɔbɛ́ɛ, “Awɩá bʋbʋ mbɔ́, mbubwi ɛ́ bʋbʋ asia, támɛ mɩ́, Nyankpʋsa-Mʋ-Bi ánfɩ mʋ́ mma ɔtɩ́nɛ́á nɔ́pʋ mɩ́ nwun tswɩ.”</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">Ahá ámʋ́ʋ́ bʋbuo mʋ amʋtɔ ɔkʋ lɛ́bláa mʋ ɔbɛ́ɛ, “Owíé, ha mɩ́ anyopulá mɩ́ sɩ́ asa ambobuo fʋ.”</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Támɛ Yesu lɛ́bláa mʋ ɔbɛ́ɛ, “Bobuo mɩ, afʋsi awupʋ́ abʋpula amʋ́ afúli.”</span>
          </div>
        </div>
        <div class="scrSection">
          <div class="Section_Head">
            <span lang="nko">Atsufú Asɩbá</span>
          </div>
          <div class="Parallel_Passage_Reference">
            <span lang="nko">(Marko 4:35-41; Luka 8:22-25)</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">Yesu lówie ɔklʋntɔ, mʋ akasɩ́pʋ́ amʋ ɛ́ bowie buo mʋ. </span>
            <span class="Verse_Number" lang="nko">24</span>
            <span lang="nko">Brɛ́á bɔyɔ́ á, afú kpɔnkpɔɔnkpɔntɩ kʋ lɔ́wa tsʋ́ʋn bɩ. Mʋ́ sʋ ntsu dɛda wíé ɔklʋn amʋtɔ, ideklé ɩmɛ, támɛ Yesu mʋ́ da ɔdɛdɩdɩ. </span>
            <span class="Verse_Number" lang="nko">25</span>
            <span lang="nko">Akasɩ́pʋ́ amʋ betsinkí mʋ, bláa mʋ bɛɛ, “Anɩ Wíe lɛ anɩ. Anɩdɛ́ ntsu wie!”</span>
          </div>
          <div class="Paragraph">
            <span class="Verse_Number" lang="nko">26</span>
            <span lang="nko">Mʋ́ʋ́ ɔlɛfɩtɛ́ amʋ́ ɔbɛ́ɛ, “Ntogyi sʋ́ mlɩdɛ́ ifú nya alɩ? Mlɩ hógyi mɔtsɔ́!” Ɩnʋ ɔlɔkʋsʋ́ lɛ́ ɔnɔ́ wa afú mʋ́a ntsu ámʋ, ɩnʋ fɛ́ɛ́ lɔlʋá.</span>
          </div>
          <div class="Paragraph">
            <span class="Verse_Number" lang="nko">27</span>
            <span lang="nko">Ifú lɛhɩɛ kɩ́tá amʋ́, bɛfɩtɛ́ aba bɛɛ, “Nyankpʋsa ɔmɔmʋ nɩ, afú mʋ́a ntsu kʋ́ráá tonú mʋ ɔmɛ alɩ?”</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔŋɛ Laláhɛ Gyáa Lɛ Agbedépʋ́ Abanyɔ́tɔ́</span>
          </div>
          <div class="Parallel_Passage_Reference">
            <span lang="nko">(Marko 5:1-20; Luka 8:26-39)</span>
          </div>
          <div class="Paragraph">
            <span class="Verse_Number" lang="nko">28</span>
            <span lang="nko">Brɛ́á Yesu lówie Galilea ɔpʋ ɔbɩn, Gadarafɔ ɔsʋlʋ́sʋ á, ayin abanyɔ́ akʋá ɔŋɛ laláhɛ bʋ amʋ́tɔ́ bɛdalɩ tsu afúli opulákpá befia mʋ. Amʋ́ ɩyɩn sʋ ɔhaa tamatálɩ́ tsʋn ɔkpa ámʋsʋ. </span>
            <span class="Verse_Number" lang="nko">29</span>
            <span lang="nko">Ɩnʋnʋ bɔkplʋ́n fɩtɛ́ Yesu bɛɛ, “Bulu mʋ Bi, amansʋ igyi? Fɛbá bɛpɩtɩ́ anɩ atɔ́ asa Bulu ɩsʋbɩtɩ́bɩ ɩfʋn?”</span>
          </div>
          <div class="Paragraph">
            <span class="Verse_Number" lang="nko">30</span>
            <span lang="nko">Mprákuo tsɔtsɔɔtsɔ akʋ bʋdegyí ɩnʋ fʋ́n. </span>
            <span class="Verse_Number" lang="nko">31</span>
            <span lang="nko">Mʋ́ sʋ ɔŋɛ laláhɛ amʋ bokokóli Yesu bɛɛ, “Nɩ́ fégya anɩ lɛ́ ahá ánfɩtɔ á, ha ayowie mprákuo ánfɩtɔ.”</span>
          </div>
          <div class="Paragraph">
            <span class="Verse_Number" lang="nko">32</span>
            <span lang="nko">Yesu lɛ́bláa amʋ́ ɔbɛ́ɛ, “Mlɩyɔ.” Ɩnʋnʋ bɛdalɩ ayin ámʋtɔ yówie mprákuo ámʋtɔ. Amʋ́ fɛ́ɛ́ bɛsrɩ́ kplɩ́ okúku kʋ wíé ɔpʋ amʋtɔ, wúwu.</span>
          </div>
          <div class="Paragraph">
            <span class="Verse_Number" lang="nko">33</span>
            <span lang="nko">Mprákuo ámʋ akpapʋ́ bɛsrɩ́ yɔ́ wúlutɔ, yɛ́bláa ahá tógyítɔ́á ɩlaba ahá ámʋ́ʋ́ tɛkɩ ɔŋɛ laláhɛ bʋ amʋ́tɔ́ ámʋsʋ. </span>
            <span class="Verse_Number" lang="nko">34</span>
            <span lang="nko">Mʋ́ sʋ wúlu amʋtɔ ahá fɛ́ɛ́ bɛdalɩ ba Yesu wá. Brɛ́á bowun mʋ a, bokokóli mʋ bɛɛ, ɔdálɩ amʋ́ ɔsʋlʋ́sʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Tsukʋlɛ Osínpʋ Tsa</span>
          </div>
          <div class="Parallel_Passage_Reference">
            <span lang="nko">(Marko 2:1-12; Luka 5:17-26)</span>
          </div>
          <div class="Paragraph">
            <span class="Chapter_Number" lang="nko">9</span>
            <span class="Verse_Number" lang="nko">1</span>
            <span lang="nko">Mʋ́ sʋ Yesu léyinkí wíé ɔklʋntɔ, fá ɔpʋ amʋ yɔ́ wúlu amʋ́ʋ́ otsie mʋ́tɔ́ ámʋsʋ</span>
            <span class="scrFootnoteMarker">
              <a href="#Footnote-MAT-5" />
            </span>
            <span class="Note_General_Paragraph" id="Footnote-MAT-5" title="e">
              <span class="Note_Target_Reference" lang="nko">9:1 </span>
              <span lang="nko">Mʋ wúlu gyí Kapernaum. Kɩ 4:13. </span>
            </span>
            <span lang="nko">. </span>
            <span class="Verse_Number" lang="nko">2</span>
            <span lang="nko">Ɩnʋ á, akʋ bɔsʋrá tsukʋlɛ osínpʋ akpasʋ ba mʋ. Brɛ́á Yesu lówun ánɩ́ bahɔ mʋ gyi a, ɔlɛbláa tsukʋlɛ osínpʋ amʋ ɔbɛ́ɛ, “Mɩ́ bí, klʋn ɩdɩ́ fʋ́ asɩ. Nasí fʋ́ lakpan kíé fʋ́.”</span>
          </div>
          <div class="Paragraph">
            <span class="Verse_Number" lang="nko">3</span>
            <span lang="nko">Ɩnʋ Mose </span>
            <span class="See_In_Glossary" lang="nko">
              <a href="#" class="Glossary_Key" id="w_70">mbla asunápʋ́</a>
            </span>
            <span lang="nko"> akʋá bʋtsie ɩnʋ, bɛblɩ́ wá nwuntɔ bɛɛ, “Oyin ánfɩ labɔ́ mbusuo.”</span>
          </div>
          <div class="Paragraph">
            <span class="Verse_Number" lang="nko">4</span>
            <span lang="nko">Yesu lɛ́bɩ amʋ́ agywɩɩn. Mʋ́ sʋ ɔlɛfɩtɛ́ amʋ́ ɔbɛ́ɛ, “Ntogyi sʋ́ mlɩdɛ́ ɩ́nɩ odu gywɩɩ́n? </span>
            <span class="Verse_Number" lang="nko">5</span>
            <span lang="nko">Mɔmʋ bɔ́wa ablɩ́lɛ́ dʋn? &lt;Nasí fʋ́ lakpan kíé fʋ́.&gt; ntɛ́ɛ &lt;Kʋsʋ tsu fʋ́ akpa afʋnatɩ?&gt; </span>
            <span class="Verse_Number" lang="nko">6</span>
            <span lang="nko">Támɛ ndekléá mlɩbɩ́ɩ ánɩ́ mɩ́, Nyankpʋsa-Mʋ-Bi ánfɩ mbʋ túmi ɔyɩ́ ánfɩtɔ sí ahá lakpan kíé amʋ́.” Ɩnʋ ɔlɛbláa tsukʋlɛ osínpʋ amʋ ɔbɛ́ɛ, “Ndɛ fʋ́ bláa mbɛ́ɛ, kʋsʋ. Tsu fʋ́ akpa afʋnatɩ yɔ wóyítɔ́!”</span>
          </div>
          <div class="Paragraph">
            <span class="Verse_Number" lang="nko">7</span>
            <span lang="nko">Ɩnʋ ɔlɔkʋsʋ́ nátɩ́ yɔ́ wóyítɔ́. </span>
            <span class="Verse_Number" lang="nko">8</span>
            <span lang="nko">Ɩ́nɩ lɔ́wa amʋ́ fɛ́ɛ́ wánwan, bɛkanfʋ́ Bulu ánɩ́ alapʋ́ túmiá igyi alɩ há anyánkpʋ́sa.</span>
          </div>
        </div>
        <div class="scrSection">
          <div class="Section_Head">
            <span lang="nko">Mateo Tɩ</span>
          </div>
          <div class="Parallel_Passage_Reference">
            <span lang="nko">(Marko 2:13-17; Luka 5:27-32)</span>
          </div>
          <div class="Paragraph">
            <span class="Verse_Number" lang="nko">9</span>
            <span lang="nko">Brɛ́á Yesu lɔ́pʋ ɔyɔ́ á, olowun </span>
            <span class="See_In_Glossary" lang="nko">
              <a href="#" class="Glossary_Key" id="w_71">lampóo ɔhɔ́pʋ</a>
            </span>
            <span lang="nko"> ɔkʋá bʋtɛtɩ́ mʋ Mateo tsie lampóo ɔhɔ́kpa. Mʋ́ʋ́ ɔlɛbláa mʋ ɔbɛ́ɛ, “Bobuo mɩ.”</span>
          </div>
          <div class="Paragraph">
            <span lang="nko">Ɩnʋnʋ Mateo lɔ́kʋsʋ́ buo mʋ.</span>
          </div>
          <div class="Paragraph">
            <span class="Verse_Number" lang="nko">10</span>
            <span lang="nko">Mateo lɛ́tɩ Yesu mʋa mʋ akasɩ́pʋ́ atɔ́ ogyíkpá mʋ wóyítɔ́. Lampóo ahɔ́pʋ pʋ́ lakpan abwɛpʋ́ tsɔtsɔɔtsɔ bɛba atɔ́ ámʋ ogyíkpá. </span>
            <span class="Verse_Number" lang="nko">11</span>
            <span class="See_In_Glossary" lang="nko">
              <a href="#" class="Glossary_Key" id="w_72">Farisifɔ</a>
            </span>
            <span lang="nko"> ámʋ benya wun amʋ́ alɩ, bɛfɩtɛ́ mʋ akasɩ́pʋ́ amʋ bɛɛ, “Ntogyi sʋ́ mlɩ osunápʋ́ mʋa ahá ánfɩ odu bʋtɔwá ɩbɩ gyi atɔ́?”</span>
          </div>
          <div class="Paragraph">
            <span class="Verse_Number" lang="nko">12</span>
            <span lang="nko">Yesu lónu asʋ́n ánfɩ, ɔlɛbláa amʋ́ ɔbɛ́ɛ, “Alɔpʋ léhián ɩlɔ ɔtsapʋ́, megyí ahá ánɩ́ ɩwɩ bʋ amʋ́ ɔnlɩn. </span>
            <span class="Verse_Number" lang="nko">13</span>
            <span lang="nko">Mlɩyɔ amlɩyɛfɩtɛ́ Bulu asʋ́n ánfɩ bɔwanlɩ́n tswɩ anfɩ asɩ. Bɛɛ, &lt;Nwewúun ntekle, megyí igyíha.&gt; Mmɛba aha wankláán ɔtɩkpá, lakpan abwɛpʋ́ ɔtɩkpá nɛba.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔnɔ́klɩ́ Ɩwɩ Asʋn Fɩtɛ́hɛ́</span>
          </div>
          <div class="Parallel_Passage_Reference">
            <span lang="nko">(Marko 2:18-22; Luka 5:33-39)</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">Ɛkɛ ɔkʋ Asú Ɔbɔpʋ́ Yohane akasɩ́pʋ́ bɛba Yesu wá bɛfɩtɛ́ mʋ bɛɛ, “Ntogyi sʋ́ anɩa Farisifɔ </span>
            <span class="See_In_Glossary" lang="nko">
              <a href="#" class="Glossary_Key" id="w_73">anɩtɛklɩ́ ɔnɔ́</a>
            </span>
            <span lang="nko">, támɛ fʋ́ akasɩ́pʋ́ mʋ́ bʋtamaklɩ́ ɔnɔ́?”</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">Yesu lɛ́lɛ mʋ́ ɔnɔ́ ɔbɛ́ɛ, “Ɔtsɩ ɔkpaɩ́npʋ́ anyawíeá bʋbʋ mʋ wá bégyi awɩrɛhɔ? Ɛkɛkɛɛkɛ! Támɛ ɛkɛ kʋ bɛ́ba ánɩ́ bɛ́kpa ɔká otsiápʋ amʋ nátɩ́ sí amʋ́. Alɩ nkɛ ámʋtɔ bɛ́klɩ́ ɔnɔ́ nɩ́.”</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">“Ɔhaa tamapʋ́ tati pɔpwɛ tan tati dada. Tsúfɛ́ tati pɔpwɛ amʋ bɛ́kpɩkpɩ́ɩ tsií dáda amʋ kʋ lɛ́, há ɔtánkpa ɩnʋ bɛ́latɛ́ɩ́ tsɩ́a. </span>
            <span class="Verse_Number" lang="nko">17</span>
            <span lang="nko">Alɩ kɛ́n bʋtamapʋ́ nta pɔpwɛ wá ɔwʋlʋ́-kpákpá kɛntɛ wuhɛ́tɔ́ nɩ́. Nta pɔpwɛ amʋ ibófu fá kɛntɛ amʋ, tsítsá, ibéyintá kɛntɛ amʋ ɛ́. Ɩ́nɩ sʋ ɔwʋlʋ́-kpákpá kɛntɛ pɔpwɛtɔ bʋ́tɔpʋ́ nta pɔpwɛ wá, mɛ́nɩ mʋ́ anyɔ ámʋ fɛ́ɛ́ bétsiá.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔhandɛ Ɔkʋ Mʋ Bi Mʋa Ɔtsɩ Ɔkʋ Ɩlɔ Tsa</span>
          </div>
          <div class="Parallel_Passage_Reference">
            <span lang="nko">(Marko 5:21-43; Luka 8:40-56)</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">Brɛ́á Yesu dɛ́tɔɩ́ á, Yudafɔ </span>
            <span class="See_In_Glossary" lang="nko">
              <a href="#" class="Glossary_Key" id="w_74">ofíakpa</a>
            </span>
            <span lang="nko"> ɔhandɛ ɔkʋ lɛ́ba bɛda akpawunu mʋ ayabitɔ, kókóli mʋ ɔbɛ́ɛ, “Mɩ́ bí tsɩ́hɛ́ lawú sésééséi, támɛ ba afʋbɔpʋ ɩbɩ dɩnka mʋsʋ onya nkpa.”</span>
          </div>
          <div class="Paragraph">
            <span class="Verse_Number" lang="nko">19</span>
            <span lang="nko">Mʋ́ sʋ Yesu lɔ́kʋsʋ́, mʋa mʋ akasɩ́pʋ́ bobuo ɔhandɛ amʋ.</span>
          </div>
          <div class="Paragraph">
            <span class="Verse_Number" lang="nko">20</span>
            <span lang="nko">Ɔtsɩ ɔkʋá obugya dɛ mʋ wʋlɩ́ nfí dúanyɔ nɩ́ lɔ́tsʋn yɔ Yesu ɔma, pʋ́ ɩbɩ da mʋ tati osiebí. </span>
            <span class="Verse_Number" lang="nko">21</span>
            <span lang="nko">Tsúfɛ́ ɔlɛblɩ́ wá mʋ nwuntɔ ɔbɛ́ɛ, “Nɩ́ nɔpʋ́ ɩbɩ da mʋ tati kpán á, ɩlɔ bési mɩ́.”</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Yesu lɛ́damlí kɩ mʋ, bláa mʋ ɔbɛ́ɛ, “Mɩ́ bí, klʋn ɩdɩ́ fʋ́ asɩ. Fʋ́ hógyi latsá fʋ́ ɩlɔ.” Ɩnʋnʋ ɔtsɩ ámʋ ɩwɩ lɔ́wa mʋ ɔnlɩn.</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">Brɛ́á olowie ɔhandɛ amʋ wóyítɔ́ a, olowun ɩkpɛ afʋlɩ́pʋ́, nú awɩrɛhɔ agyípʋ́ amʋ okitikíti. </span>
            <span class="Verse_Number" lang="nko">24</span>
            <span lang="nko">Olegya amʋ́ ɔbɛ́ɛ, “Mlɩdalɩ nfɩ! Otsibi amʋ mɔ́kʋ́wú, dɩdɩ́ ɔdɛ.” Ahá ámʋ bɔmɔsɩ́ mʋ. </span>
            <span class="Verse_Number" lang="nko">25</span>
            <span lang="nko">Brɛ́á amʋ́ fɛ́ɛ́ bɛdalɩ ba wunsɩnɛ́sʋ́ a, Yesu lébitíwíé obu ámʋ́ʋ́ otsibi amʋ da mʋ́tɔ́ ámʋtɔ yɛ́kɩtá mʋ ɩbɩ, ɔlɔkʋsʋ́. </span>
            <span class="Verse_Number" lang="nko">26</span>
            <span lang="nko">Asʋ́n ánfɩ lɛ́klɛɩ́ wá ɔmá ámʋtɔ fɛ́ɛ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Ansibi Abwiepʋ́ Ɩlɔ Tsa</span>
          </div>
          <div class="Paragraph">
            <span class="Verse_Number" lang="nko">27</span>
            <span lang="nko">Yesu lɛ́dalɩ ɔyɔ́ á, ansibi abwiepʋ́ abanyɔ́ akʋ bobuo mʋ, bʋdɛ okitikíti sʋrá kpólí mʋ bɛɛ, “Owíe </span>
            <span class="See_In_Glossary" lang="nko">
              <a href="#" class="Glossary_Key" id="w_75">Dawid</a>
            </span>
            <span lang="nko"> mʋ na, wun anɩ nwɛ!”</span>
          </div>
          <div class="Paragraph">
            <span class="Verse_Number" lang="nko">28</span>
            <span lang="nko">Brɛ́á olowie wóyítɔ́ a, ansibi abwiepʋ́ ámʋ bɛba mʋ wá. Yesu lɛ́fɩtɛ́ amʋ́ ɔbɛ́ɛ, “Mlɩlahogyi mlɩaa, nɛ́talɩ́ há mlɩ ansíbi bóbwií?”</span>
          </div>
          <div class="Paragraph">
            <span lang="nko">Bɛlɛ mʋ́ ɔnɔ́ bɛɛ, “Anɩ Wíé, Ee!”</span>
          </div>
          <div class="Paragraph">
            <span class="Verse_Number" lang="nko">29</span>
            <span lang="nko">Mʋ́ʋ́ ɔlɔpʋ ɩbɩ dada amʋ́ ansíbi, bláa amʋ́ ɔbɛ́ɛ, “Ɩbá mʋ́tɔ́ ha mlɩ, mlɩ hógyi ɔnɔ́.” </span>
            <span class="Verse_Number" lang="nko">30</span>
            <span lang="nko">Ɩnʋ bɔwa atɔ́ wun bɩ. Yesu lɛ́da amʋ́ ɔlá ɔbɛ́ɛ, bʋmábláa ɔhaa.</span>
          </div>
          <div class="Paragraph">
            <span class="Verse_Number" lang="nko">31</span>
            <span lang="nko">Támɛ brɛ́á bɛdalɩ bɔyɔ́ á, bɛda mʋ ɔkan ɔmá ámʋ fɛ́ɛ́tɔ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Omúmu Ɩlɔ Tsa</span>
          </div>
          <div class="Paragraph">
            <span class="Verse_Number" lang="nko">32</span>
            <span lang="nko">Benya nátɩ́ alɩ, bɔpʋ oyin ɔkʋá </span>
            <span class="See_In_Glossary" lang="nko">
              <a href="#" class="Glossary_Key" id="w_76">ɔŋɛ laláhɛ</a>
            </span>
            <span lang="nko"> bʋ mʋtɔ, sʋ alatɔ́ omúmu ba Yesu. </span>
            <span class="Verse_Number" lang="nko">33</span>
            <span lang="nko">Olenya gya ɔŋɛ laláhɛ amʋ lɛ́ oyin ámʋtɔ alɩ, ɔlɔwa tɔɩ́ bɩ. Ahá ámʋ fɛ́ɛ́ bowun, sʋ ɔnɔ́ lobwie amʋ́. Mʋ́ sʋ bɛblɩ́ bɛɛ, “Anɩmɔ́kʋ́wun ɩ́nɩ odu Israelfɔtɔ kɩ!”</span>
          </div>
          <div class="Paragraph">
            <span class="Verse_Number" lang="nko">34</span>
            <span lang="nko">Farisifɔ ámʋ bɛblɩ́ bɛɛ, “Ɔŋɛ laláhɛ owíe túmi ɔdɛpʋgya ɔŋɛ laláhɛ lɛ́ ahátɔ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ahá Nwewúun</span>
          </div>
          <div class="Paragraph">
            <span class="Verse_Number" lang="nko">35</span>
            <span lang="nko">Yesu léki awúlu pʋ́ nkuda fɛ́ɛ́ asɩ, súná atɔ́ Yudafɔ ofíakpa. Ɔlɛda Bulu iwíegyí ámʋ ɩwɩ </span>
            <span class="See_In_Glossary" lang="nko">
              <a href="#" class="Glossary_Key" id="w_77">asʋn wankláán</a>
            </span>
            <span lang="nko"> ɔkan. Ɔlɛtsa ɩlɔ kugyíkʋ fɛ́ɛ́. </span>
            <span class="Verse_Number" lang="nko">36</span>
            <span lang="nko">Brɛ́á olowun ɔdɔm amʋ a, amʋ́ asʋ́n lɔ́wa mʋ nwɛ. Bʋgyi fɛ́ akúfa ánɩ́ bʋma ɔkpapʋ́, tsúfɛ́ asʋ́n dɛ amʋ́ háan, bʋma tɔtɔ bwɛtɔ́. </span>
            <span class="Verse_Number" lang="nko">37</span>
            <span lang="nko">Mʋ́ sʋ ɔlɛbláa mʋ akasɩ́pʋ́ ɔbɛ́ɛ, “Atɔ kpɔtɩ́hɛ́ amʋ ɩtsɔ, támɛ mʋ́ akpɔtɩ́pʋ́ bʋmɔtsɔ́. </span>
            <span class="Verse_Number" lang="nko">38</span>
            <span lang="nko">Mʋ́ sʋ mlɩkokoli ndɔ mʋ wie, ɔwa atɔ́ akpɔtɩ́pʋ́ tsɔtsɔ abʋba bɔkpɔtɩ́ atɔ́ ámʋ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Akasɩ́pʋ́ Amʋ Adá</span>
          </div>
          <div class="Parallel_Passage_Reference">
            <span lang="nko">(Marko 3:13-19; Luka 6:12-16, 9:1-6)</span>
          </div>
          <div class="Paragraph">
            <span class="Chapter_Number" lang="nko">10</span>
            <span class="Verse_Number" lang="nko">1</span>
            <span lang="nko">Yesu lɛ́tɩ mʋ </span>
            <span class="See_In_Glossary" lang="nko">
              <a href="#" class="Glossary_Key" id="w_78">akasɩ́pʋ́</a>
            </span>
            <span lang="nko"> dúanyɔ ámʋ, ɔlɛha amʋ́ túmi ánɩ́ bʋgyíi ɔŋɛ laláhɛsʋ. Bʋgyáa amʋ́ lɛ́ ahátɔ, abʋtsa ɩlɔ mʋ́a ɩwɩɔsɩn kugyíkʋ. </span>
            <span class="Verse_Number" lang="nko">2</span>
            <span class="See_In_Glossary" lang="nko">
              <a href="#" class="Glossary_Key" id="w_79">Sumbí ayɔpʋ́</a>
            </span>
            <span lang="nko"> dúanyɔ ámʋ adá nɩ́: Ogyankpapʋ gyí Simon ánɩ́ bʋtɛtɩ́ mʋ Petro mʋa mʋ pio Andrea. Yakobo mʋa mʋ pio Yohane ánɩ́ bʋgyi Sebedeo abí; </span>
            <span class="Verse_Number" lang="nko">3</span>
            <span lang="nko">Filipo, Bartolomeo, Toma, </span>
            <span class="See_In_Glossary" lang="nko">
              <a href="#" class="Glossary_Key" id="w_80">lampóo ɔhɔ́pʋ</a>
            </span>
            <span lang="nko"> Mateo, Alfeo mʋ bi Yakobo, Tadeo, </span>
            <span class="Verse_Number" lang="nko">4</span>
            <span lang="nko">Simon ánɩ́ ogyi ɩwɩsʋtsiá adunkápʋ́ ɔpasuatɔ ɔha pʋ́ Yuda Iskariot ánɩ́ ɔlɛlɛ Yesu há.</span>
          </div>
        </div>
        <div class="scrSection">
          <div class="Section_Head">
            <span lang="nko">Akasɩ́pʋ́ Dúanyɔ Ámʋ Sumbíwa</span>
          </div>
          <div class="Parallel_Passage_Reference">
            <span lang="nko">(Marko 6:7-13; Luka 9:1-6)</span>
          </div>
          <div class="Paragraph">
            <span class="Verse_Number" lang="nko">5</span>
            <span lang="nko">Ɔlɔwa </span>
            <span class="See_In_Glossary" lang="nko">
              <a href="#" class="Glossary_Key" id="w_81">sumbí ayɔpʋ́</a>
            </span>
            <span lang="nko"> dúanyɔ ámʋ sɩ́sɩ́, wá mbla há amʋ́ ɔbɛ́ɛ, “Mlɩmáyɔ ahá ánɩ́ bʋmegyí </span>
            <span class="See_In_Glossary" lang="nko">
              <a href="#" class="Glossary_Key" id="w_82">Yudafɔ</a>
            </span>
            <span lang="nko"> ɔsʋlʋ́ʋ pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_83">Samariafɔ</a>
            </span>
            <span lang="nko"> awúlu kʋkʋsʋ. </span>
            <span class="Verse_Number" lang="nko">6</span>
            <span lang="nko">Mboún mlɩyɔ Israelfɔ wá. Bʋgyi fɛ́ akúfa ánɩ́ bafwɩ́. </span>
            <span class="Verse_Number" lang="nko">7</span>
            <span lang="nko">Nɩ́ mlɔyɔ́ á, mlɩda asʋ́n ámʋ ɔkan mlɩaa, &lt;Bulu iwíegyí amʋ lawíé wóyí tá.&gt; </span>
            <span class="Verse_Number" lang="nko">8</span>
            <span lang="nko">Mlɩtsa ɩlɔ, amlɩtsinki afúli. Mlɩtsa </span>
            <span class="See_In_Glossary" lang="nko">
              <a href="#" class="Glossary_Key" id="w_84">ɩlɔ pɛpɛ</a>
            </span>
            <span lang="nko"> alɔpʋ́, amlɩgya ɔŋɛ laláhɛ lɛ ahátɔ. Mlɩmáhɔ amʋ́ tɔtɔ. Mlɩbwɛ mʋ́ pʋkie amʋ́, fɛ́ alɩá napʋ́kíé mlɩ. </span>
            <span class="Verse_Number" lang="nko">9</span>
            <span lang="nko">Mlɩmátsu sika kʋkʋʋkʋ wá mlɩ akɛntɛtɔ. </span>
            <span class="Verse_Number" lang="nko">10</span>
            <span lang="nko">Mlɩmátsu akpankogyo ánɩ́ mlɔ́pʋ atɔ́ wá mʋ́tɔ́ há ɔkpa ámʋ tu. Mlɩmátsu atadɩɛ nyɔɔsɩ, ntʋkʋta pʋ́ oyi yiáhɛ́. Tsúfɛ́ agyʋ́má ɔyɔpʋ́ bʋtɛhá atogyihɛ.</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">“Nɩ́ mlɔyɔ́swɩɩ́ wúlu kugyíkʋsʋ á, mlɩdunka ɔha wankláán, amlɩswɩɩ mʋ wá. Mlɩtsia ɩnʋ kpɛfʋn ɛkɛá mlɛ́natɩ́. </span>
            <span class="Verse_Number" lang="nko">12-13</span>
            <span lang="nko">Nɩ́ mlowíé wóyítɔ́ ɩnʋ á, mlɩha amʋ́ itsiá mlɩaa, &lt;Bulu ɔhá mlɩ iwilwii.&gt; Nɩ́ wóyí ámʋtɔfɔ bɔhɔ mlɩ á, mlɩ oyúla amʋ isín amʋ́sʋ́. Támɛ nɩ́ bʋmɔhɔ mlɩ á, mʋ́mʋ́ mlɩ oyúla amʋ ɩsánki ba mlɩsʋ. </span>
            <span class="Verse_Number" lang="nko">14</span>
            <span lang="nko">Nɩ́ bʋmɔhɔ mlɩ, ntɛ́ɛ nú mlɩ asʋ́n á, mlɩdalɩ wóyí ntɛ́ɛ wúlu amʋtɔ, amlɩkpakpa mlɩ ayabitɔ-ɩsɩ wʋlɩ ɩnʋ. </span>
            <span class="Verse_Number" lang="nko">15</span>
            <span lang="nko">Ɔnɔkwalɩ ndɛ mlɩ bláa mbɛ́ɛ, Bulu ɔbɛ́bɩtɩ́ amʋ́ ɩsʋ dʋn Sodom mʋ́a Gomorafɔ mʋ asʋ́n ogyíkɛ́ amʋ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ɩwɩɔsɩn Ánɩ́ Ɩbɛ́ba Sumbí Ayɔpʋ́ Ámʋsʋ</span>
          </div>
          <div class="Parallel_Passage_Reference">
            <span lang="nko">(Marko 13:9-13; Luka 21:12-17)</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">Ɔlɛtrá bláa amʋ́ ɔbɛ́ɛ, “Mlɩbɩ ánɩ́ ndɛ mlɩ wa fɛ́ akúfa ánɩ́ bɔyɔ́ nkpatakutɔ. Mlɩfwifwi ansɩ́ fɛ́ awɔ, amlɩha mlɩ ɩwɩ ɩtɩn fɛ́ abrɔ́dʋma. </span>
            <span class="Verse_Number" lang="nko">17</span>
            <span lang="nko">Mlɩkɩ mlɩ ɩwɩ wankláán anyánkpʋ́sasʋ. Tsúfɛ́ bɛ́kɩtá mlɩ ya asʋ́n ogyíkpá, nwɛ́n mlɩ atɔ́ amʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_85">ofíakpa</a>
            </span>
            <span lang="nko">. </span>
            <span class="Verse_Number" lang="nko">18</span>
            <span lang="nko">Mɩ́ sʋ bɛ́kpa mlɩ ya ɔmásʋ́ agyípʋ́ pʋ́ awíe ansɩ́tɔ́, mɛ́nɩ mlégyi mɩ́ ɩwɩ adánsɩɛ súná amʋ́a ɔmátɔ́fɔ. </span>
            <span class="Verse_Number" lang="nko">19</span>
            <span lang="nko">Nɩ́ bɛkɩ́tá mlɩ ya a, mlɩmágywɩ́ɩn asʋ́n ánɩ́ mlɛ́blɩ́ pʋ́ alɩá mlɛ́lɛ mʋ́ ɔnɔ́. Bɔ́pʋ asʋ́n ánɩ́ mlɛ́blɩ́ brɛ́ ámʋtɔ wá mlɩ ɔnɔ́. </span>
            <span class="Verse_Number" lang="nko">20</span>
            <span lang="nko">Tsúfɛ́ megyí mlɩ ɔbɔ́tɔɩ́. Mlɩ Sɩ́ Ɔŋɛ́ ámʋ ɔbɔ́tɔɩ́ tsʋn mlɩsʋ.</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">“Apíó bɛ́lɛ amʋ́ apíó há lowu. Abí asɩ́ bɛ́lɛ amʋ́ abí há. Abí ɛ́ bɔ́kʋsʋ́ lɩ́ɩ́ amʋ́ akwɩɩ́pʋ́sʋ, há bɔ́mɔ amʋ́. </span>
            <span class="Verse_Number" lang="nko">22</span>
            <span lang="nko">Mɩ́ sʋ ahá fɛ́ɛ́ bólu mlɩ, támɛ nɩ́ mlɛ́talɩ́ wá klʋn lɩ́ɩ́ kínkíínkín yɔ́fʋn mʋ́ ɔnɔ́mɔ á, Bulu ɔbɔ́hɔ mlɩ nkpa. </span>
            <span class="Verse_Number" lang="nko">23</span>
            <span lang="nko">Nɩ́ bʋdɩn mlɩsʋ wúlu kʋtɔ á, mlɩsrɩ yɔ wúlu bámbátɔ́. Ɔnɔkwalɩ ndɛ mlɩ bláa. Mlɩméeki Israel awúlu amʋ fɛ́ɛ́sʋ́ tá asa mɩ́, Nyankpʋsa-Mʋ-Bi ánfɩ néyinkí ba.</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">“Okasɩ́pʋ́ tamadʋn mʋ osunápʋ́. Osúmpʋ́ ɛ́ tamadʋn mʋ wie. </span>
            <span class="Verse_Number" lang="nko">25</span>
            <span lang="nko">Ɩbɔ́wa alɛ́ nɩ́ ɔkasɩ́pʋ́ ɔbɔ́bwɛ fɛ́ mʋ osunápʋ́, osúmpʋ́ ɛ́ ɔbɔ́bwɛ fɛ́ mʋ wie. Nɩ́ batálɩ́ bʋdɛ wóyí mʋ wie amʋ tɩ bɛɛ, &lt;Ɔbʋnsám&gt; ntɛ́ɛ &lt;</span>
            <span class="See_In_Glossary" lang="nko">
              <a href="#" class="Glossary_Key" id="w_86">Beelsebul</a>
            </span>
            <span lang="nko">&gt; a, mʋ́mʋ́ ɩda laláhɛ mɔmʋ bʋmɔ́ɔpʋtɩ́ mʋ wóyítɔ́ atsiápʋ́ mʋ́?</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔhá Ánɩ́ Abénya Ifú</span>
          </div>
          <div class="Parallel_Passage_Reference">
            <span lang="nko">(Luka 12:2-7)</span>
          </div>
          <div class="Paragraph">
            <span class="Verse_Number" lang="nko">26</span>
            <span lang="nko">“Támɛ mlɩmánya ifú. Tɔtɔ má ɩnʋá babun atɔ́ mʋ́sʋ́ ánɩ́ bʋmóobwií mʋ́sʋ́. Tógyítɔ́ ɛ́ ma ɩnʋá ileŋaín ánɩ́ ɩmɛ́ɛlɩn ɔwan. </span>
            <span class="Verse_Number" lang="nko">27</span>
            <span lang="nko">Nɩ́ nɛlɛ́ atɔ́ súná mlɩ onyé á, mlɩkplʋn blɩ mʋ́ ɔpa. Mlɩda asʋ́n ánɩ́ nɛ́bláa mlɩ nklobítɔ ɛ́ ɔkan. </span>
            <span class="Verse_Number" lang="nko">28</span>
            <span lang="nko">Mlɩmánya nyankpʋsa ifú. Ɔbɛ́talɩ́ mɔ́ mlɩ ɔyʋlʋ́ʋ, támɛ ɔmɛ́ɛtalɩ́ mɔ́ mlɩ ɔkláa. Mboún ɔhá ánɩ́ mlɩnyá ifú gyí Bulu. Mʋ ɔbɛ́talɩ́ yíntá ɔyʋlʋ́ʋ mʋ́a ɔkláa amʋ fɛ́ɛ́ ɩsʋbɩtɩ́ ogyá ánɩ́ ɩtamaduntɔ. </span>
            <span class="Verse_Number" lang="nko">29</span>
            <span lang="nko">Megyí káplɛ bʋtɛfɛ́ akénsire anyɔ kɛ́kɛ́? Támɛ amʋ́tɔ́ ɔkʋkʋ tamakpádá ɔsʋlʋ́tɔ ánɩ́ mlɩ Sɩ́ ámʋ méyín mʋ́ ɩwɩ. </span>
            <span class="Verse_Number" lang="nko">30</span>
            <span lang="nko">Tsúfɛ́ Bulu yin mlɩ nwunsʋ-imi kʋ́ráá klátɔ. </span>
            <span class="Verse_Number" lang="nko">31</span>
            <span lang="nko">Mʋ́ sʋ mlɩmánya ifú, tsúfɛ́ mlɩbʋ ibíá dʋn akénsire tsɔtsɔɔtsɔ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Adánsɩɛgyí Pʋ́ Asʋ́nkiná</span>
          </div>
          <div class="Parallel_Passage_Reference">
            <span lang="nko">(Luka 12:8-9)</span>
          </div>
          <div class="Paragraph">
            <span class="Verse_Number" lang="nko">32</span>
            <span lang="nko">“Nɩ́ ɔkʋ lɛ́talɩ́ gyi mɩ́ ɩwɩ adánsɩɛ ahátɔ á, mɩ́ ɛ́ négyi mʋ ɩwɩ adánsɩɛ súná mɩ́ Sɩ́ ɔsʋ́sʋ́. </span>
            <span class="Verse_Number" lang="nko">33</span>
            <span lang="nko">Támɛ nɩ́ ɔkʋ lékiná mɩ́ ahátɔ á, mɩ́ ɛ́ nékiná mʋ mɩ́ Sɩ́ ansɩ́tɔ́ ɔsʋ́sʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Ipian Yesu Lɔ́pʋba, Megyí Iwilwii</span>
          </div>
          <div class="Parallel_Passage_Reference">
            <span lang="nko">(Luka 12:51-53; 14:26-27)</span>
          </div>
          <div class="Paragraph">
            <span class="Verse_Number" lang="nko">34</span>
            <span lang="nko">“Ɩmábwɛ mlɩ fɛ́ iwilwii nɔpʋba ɔsʋlʋ́ʋ anfɩsʋ. Megyí iwilwii, mboún ɔdayí ɩya anyɔ nɔpʋba. </span>
            <span class="Verse_Number" lang="nko">35</span>
            <span lang="nko">Tsúfɛ́ abi yinhɛ́ mʋ́a amʋ́ asɩ́ nsɩnɛ́ béyintá. Abi tsɩhɛ́ mʋ́a amʋ́ ayín ɛ́ nsɩnɛ́ béyintá. Osia tsɩhɛ́ mʋ́a mʋ sia tsɩ́hɛ́nyɔ ɛ́ nsɩnɛ́ béyintá. </span>
            <span class="Verse_Number" lang="nko">36</span>
            <span lang="nko">Ɔha alupʋ́ bótsu mʋ wóyítɔ́.</span>
          </div>
          <div class="Paragraph">
            <span class="Verse_Number" lang="nko">37</span>
            <span lang="nko">“Ɔhá ánɩ́ ɔtɔdwɛ́ mʋ sɩ ntɛ́ɛ mʋ yin dʋn mɩ mɔ́fʋn ánɩ́ ɔbɔ́bwɛ mɩ́ ɔkasɩ́pʋ́. Ɔhá ánɩ́ ɔtɔdwɛ́ mʋ bi tsɩ́hɛ́, ntɛ́ɛ mʋ bi yínhɛ́ dʋn mɩ ɛ́ mɔ́fʋn ánɩ́ ɔbɔ́bwɛ mɩ́ ɔkasɩ́pʋ́. </span>
            <span class="Verse_Number" lang="nko">38</span>
            <span lang="nko">Ɔhá ánɩ́ omotsu mʋ </span>
            <span class="See_In_Glossary" lang="nko">
              <a href="#" class="Glossary_Key" id="w_87">oyikpalíhɛ</a>
            </span>
            <span lang="nko"> bobuo mɩ ɛ́ mɔ́fʋn ánɩ́ ɔbɔ́bwɛ mɩ́ ɔkasɩ́pʋ́. </span>
            <span class="Verse_Number" lang="nko">39</span>
            <span lang="nko">Nɩ́ ɔkʋ lɛ́prɩ mʋ nkpa á, ɔbɔ́hʋlɩ́ɩ mʋ́. Nɩ́ ɔkʋ ɛ́ lɔ́hʋlɩ́ɩ mʋ nkpa mɩ́ sʋ á, obénya mʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Yilébwɛ Ɩwɩ Ɩkɔká</span>
          </div>
          <div class="Parallel_Passage_Reference">
            <span lang="nko">(Marko 9:41)</span>
          </div>
          <div class="Paragraph">
            <span class="Verse_Number" lang="nko">40</span>
            <span lang="nko">“Ɔhá ánɩ́ ɔlɔhɔ mlɩ lahɔ mɩ. Nɩ́ ɔkʋ lɔ́hɔ mɩ ɛ́ á, alahɔ mɩ́ Sɩ́ ámʋ́ʋ́ ɔlɔwa mɩ́ ámʋ. </span>
            <span class="Verse_Number" lang="nko">41</span>
            <span lang="nko">Nɩ́ fɔhɔ </span>
            <span class="See_In_Glossary" lang="nko">
              <a href="#" class="Glossary_Key" id="w_88">Bulu ɔnɔ́sʋ́ ɔtɔɩ́pʋ́</a>
            </span>
            <span lang="nko"> ɔfɔɔ́ á, Bulu ɔnɔ́sʋ́ ɔtɔɩ́pʋ́ oyúla fénya. Ɔhá ánɩ́ ɔlɔhɔ yilé ɔbwɛpʋ́ ɛ́ ɔfɔɔ́ obénya yilé ɔbwɛpʋ́ oyúla. </span>
            <span class="Verse_Number" lang="nko">42</span>
            <span lang="nko">Ɔnɔkwalɩ ndɛ mlɩ bláa. Ɔhagyíɔha ánɩ́ ɔlɛha mɩ́ </span>
            <span class="See_In_Glossary" lang="nko">
              <a href="#" class="Glossary_Key" id="w_89">akasɩ́pʋ́tɔ</a>
            </span>
            <span lang="nko"> ɔkʋsʋ kʋ́ráá ntsu-owebi ɔbɔ olonu a, ɔmɔ́ɔhʋlɩ́ɩ mʋ ɩpán.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Mʋa Asú Ɔbɔpʋ́ Yohane</span>
          </div>
          <div class="Parallel_Passage_Reference">
            <span lang="nko">(Luka 7:18-35)</span>
          </div>
          <div class="Paragraph">
            <span class="Chapter_Number" lang="nko">11</span>
            <span class="Verse_Number" lang="nko">1</span>
            <span lang="nko">Brɛ́á Yesu lɔ́pʋ agyʋ́má ánfɩ wá mʋ akasɩ́pʋ́ dúanyɔ ámʋ ɩbɩtɔ tá á, ɔlɔyɔ yéki Galilea awúlusʋ, súná ahá atɔ́, dá asʋ́n ámʋ ɛ́ ɔkan.</span>
          </div>
          <div class="Paragraph">
            <span class="Verse_Number" lang="nko">2-3</span>
            <span lang="nko">Asú Ɔbɔpʋ́ Yohane da obu, olonu </span>
            <span class="See_In_Glossary" lang="nko">
              <a href="#" class="Glossary_Key" id="w_90">Kristo</a>
            </span>
            <span lang="nko"> bwɛhɛ́. Mʋ́ sʋ ɔlɔwa mʋ akasɩ́pʋ́ abanyɔ́ sɩ́sɩ́ Yesu ɔbɛ́ɛ, bʋyɛ́fɩtɛ́ mʋ bɛɛ, “Fʋ́gyí ɔhá ámʋ́ʋ́ ɔbɛ́ba amʋ nɩ, ntɛ́ɛ akɩ́ɩ ɔha bambá ɔkpa?”</span>
          </div>
          <div class="Paragraph">
            <span class="Verse_Number" lang="nko">4</span>
            <span lang="nko">Yesu lɛ́bláa amʋ́ ɔbɛ́ɛ, “Mlɩyinki yɛbláa Yohane asʋ́n ánɩ́ mlɩlabonu pʋ́ atɔ́á mlɩlabowun. </span>
            <span class="Verse_Number" lang="nko">5</span>
            <span lang="nko">Mlɩlabowun ánɩ́ ansibi abwiepʋ́ bʋdɛ atɔ́ wun, abɔ bʋna. </span>
            <span class="See_In_Glossary" lang="nko">
              <a href="#" class="Glossary_Key" id="w_91">Ɩlɔ pɛpɛ</a>
            </span>
            <span lang="nko"> alɔpʋ́ ɩwɩ dɛplɩ́ɩ. Ɩsʋ atínpʋ bʋdɛ asʋ́n nu. Afúli bʋdetsinkí, ahiánfɔ ɛ́ bʋdɛ </span>
            <span class="See_In_Glossary" lang="nko">
              <a href="#" class="Glossary_Key" id="w_92">asʋn wankláán</a>
            </span>
            <span lang="nko"> ámʋ nu. </span>
            <span class="Verse_Number" lang="nko">6</span>
            <span lang="nko">Bulu obóyulá ɔhá ánɩ́ mɩ́ bwɛhɛ́ mɔkʋsʋ́ lɩ́ɩ́ mʋsʋ.”</span>
          </div>
          <div class="Paragraph">
            <span class="Verse_Number" lang="nko">7</span>
            <span lang="nko">Brɛ́á Yohane akasɩ́pʋ́ ámʋ beyinkí bɔyɔ́ á, Yesu lɔ́wa tɔɩ́ tsú Yohane ɩwɩ súná ɔdɔm amʋ bɩ. Ɔbɛ́ɛ, “Brɛ́á mlɩlɛ́dalɩ yɔ </span>
            <span class="See_In_Glossary" lang="nko">
              <a href="#" class="Glossary_Key" id="w_93">dimbísʋ́</a>
            </span>
            <span lang="nko"> ɩnʋ á, ntɔ ɔkɩ́kpa mlɩlɔ́yɔ? Fɩtáa ánɩ́ afú dɛ mʋ́ tsʋ́ʋn lóó? Ɛkɛkɛɛkɛ! </span>
            <span class="Verse_Number" lang="nko">8</span>
            <span lang="nko">Nɩ́ megyí mʋ́ á, ntɔ kóún ɔkɩ́kpa mlɩlɔ́yɔ? Ɔhá ánɩ́ ɔdɩdɩ́ ntsrim? Ɛkɛkɛɛkɛ! Awíe wóyí atati ámʋ odu adɩdápʋ́ bʋtetsíá. </span>
            <span class="Verse_Number" lang="nko">9</span>
            <span lang="nko">Mlɩbla mɩ! Bulu ɔnɔ́sʋ́ ɔtɔɩ́pʋ́ mlɩlɛ́dalɩ yɛ́kɩ? Ee, Yohane nɩ. Ɔdʋn Bulu ɔnɔ́sʋ́ ɔtɔɩ́pʋ́. </span>
            <span class="Verse_Number" lang="nko">10</span>
            <span lang="nko">Mʋ ɩwɩ asʋ́n Bulu lɛ́blɩ́ bɔwanlɩ́n mʋ́ tswɩ bɛɛ, &lt;Kɩ, ndɛ obí wa gya fʋ nkpá. Mʋ ɔbɛ́la ɔkpa há fʋ́ nɩ́.&gt; </span>
            <span class="Verse_Number" lang="nko">11</span>
            <span lang="nko">Ɔnɔkwalɩ ndɛ mlɩ bláa mbɛ́ɛ, ɔhagyíɔha ánɩ́ ɔha tsɩhɛ́ lakɛn kwɩɩ́ mɔ́fʋn Asú Ɔbɔpʋ́ Yohane, támɛ mʋ ɛ́ ɔmɔfʋn Bulu iwíegyí ámʋtɔ ɔkʋsʋ kʋ́ráá. </span>
            <span class="Verse_Number" lang="nko">12</span>
            <span lang="nko">Tsú Yohane brɛ́sʋ́ bɔtʋ ndɛ á, ahá bʋdɛ Bulu iwíegyí ámʋ prɩ́ɩ ɔwʋnlɩ́nsʋ́. Awʋnlɩ́npʋ́ bʋdɛ mʋ́ prɩ́ɩ. </span>
            <span class="Verse_Number" lang="nko">13</span>
            <span lang="nko">Tsúfɛ́ Bulu ɔnɔ́sʋ́ atɔɩ́pʋ́ amʋ pʋ́ Mose Mbla ámʋ bɔfʋn Yohanesʋ fɛ́ɛ́ bɔtɔɩ́ tsú Bulu iwíegyí ámʋ ɩwɩ. </span>
            <span class="Verse_Number" lang="nko">14</span>
            <span lang="nko">Nɩ́ mlɔ́hɔ asʋ́n ámʋ gyi a, mʋ́mʋ́ mlɛ́bɩ ánɩ́ mʋgyí </span>
            <span class="See_In_Glossary" lang="nko">
              <a href="#" class="Glossary_Key" id="w_94">Elia</a>
            </span>
            <span lang="nko">. Mʋ ɔbɛ́ba nɩ. </span>
            <span class="Verse_Number" lang="nko">15</span>
            <span lang="nko">Ɔhá ánɩ́ ɔbʋ asʋ onúu.</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">“Séi ánfɩ á, amɛndɩ nɔ́pʋ ndɛmba-abí ánfɩ kápʋ́? Bʋgyi fɛ́ nyebíá bʋtsie dɩnsʋ bʋdɛ aba kpolí, </span>
            <span class="Verse_Number" lang="nko">17</span>
            <span lang="nko">blɩ́ bɛɛ, &lt;Anɩlapléí ansigyísʋ́, mlɩmɛ́tsa. Mʋ́ sʋ anɩlalá wá awɩrɛhɔ ɩlʋ, támɛ mlɩmósu.&gt; </span>
            <span class="Verse_Number" lang="nko">18</span>
            <span lang="nko">Mlɩgyí fɛ́ nyebí ánfɩ, tsúfɛ́ Yohane lɛ́ba á, oletsiá klɩ́ ɔnɔ́, omonu ntá, támɛ mlɩaa, &lt;Ɔŋɛ laláhɛ bʋ mʋtɔ!&gt; </span>
            <span class="Verse_Number" lang="nko">19</span>
            <span lang="nko">Támɛ mɩ́, Nyankpʋsa-Mʋ-Bi ánfɩ mʋ́ naba ndɛ atɔ́ gyí, ndɛ ntá núu. Mʋ́ ɛ́ mlɩaa, &lt;Mlɩkɩ opotsuapʋ pʋ́ nta ɔbʋpʋ́, lakpan abwɛpʋ́ pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_95">lampóo ahɔ́pʋ</a>
            </span>
            <span lang="nko"> onyawíe.&gt; Támɛ Bulu ɔha tsiátɔ́ tɛlɛ́ mʋ nyánsa ɔwan.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ahá Ánɩ́ Bʋmɛdamlí Klʋntɔ Asʋ́ngyí</span>
          </div>
          <div class="Parallel_Passage_Reference">
            <span lang="nko">(Luka 10:13-15)</span>
          </div>
          <div class="Paragraph">
            <span class="Verse_Number" lang="nko">20</span>
            <span lang="nko">Yesu lɔ́pʋ ɔblɔ́ tɔ́ɩ́ tsú awúlu akʋ ɩwɩ. Awúlu amʋá ɔlɔbwɛ ofúla akpɔnkpɔntɩ mʋ́tɔ́, támɛ bʋmɛdamlí klʋntɔ ámʋ. </span>
            <span class="Verse_Number" lang="nko">21</span>
            <span lang="nko">Ɔbɛ́ɛ, “Korasinfɔ, mlɩgyɔwɩ. Betsaidafɔ, mlɩgyɔwɩ nɩ́. Nɩ́ Tiro pʋ́ Sidon awúlu laláhɛ amʋtɔ nɔbwɛ ofúla akpɔnkpɔntɩ ánfɩ nɔbwɛ mlɩtɔ á, tɛkɩ bɛdamlí klʋntɔ dodoodo. Tɛkɩ bʋda akpekpetɔ, bakpá nsúó wá nwuntɔ pʋ́súná ánɩ́ badámlí klʋntɔ. </span>
            <span class="Verse_Number" lang="nko">22</span>
            <span lang="nko">Mlɩbɩ ánɩ́ Bulu ɔbɛ́bɩtɩ́ mlɩ ɩsʋ mʋ asʋ́n ogyíkɛ́ dʋn Tiro mʋ́a Sidonfɔ. </span>
            <span class="Verse_Number" lang="nko">23</span>
            <span lang="nko">Mlɩ Kapernaumfɔ, mlɩdéklé mlɩaa mlótsu ɩwɩ fʋ́á alɩɩ yɔ́wɔ ɔsʋ́sʋ́? Ɛkɛkɛɛkɛ! Bulu ɔbɛ́ba mlɩ asɩ yówie afúlitɔ. Tsúfɛ́ nɩ́ Sodom wúlutɔ nɔbwɛ ofúla akpɔnkpɔntɩ ánfɩ odu á, tɛkɩ wúlu amʋ ɩtráa bʋ ɩnʋ bɔtʋ ndɛ. </span>
            <span class="Verse_Number" lang="nko">24</span>
            <span lang="nko">Mlɩkaɩn ánɩ́ Bulu obówun Sodomfɔ nwɛ asʋ́n ogyíkɛ́ amʋ dʋn mlɩ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Mlɩbɛda Ɔkpʋ́nʋ́ Mɩ́ Wá</span>
          </div>
          <div class="Parallel_Passage_Reference">
            <span lang="nko">(Luka 10:21-22)</span>
          </div>
          <div class="Paragraph">
            <span class="Verse_Number" lang="nko">25</span>
            <span lang="nko">Alɩ brɛ́ ámʋtɔ á, Yesu lɔ́bɔ mpáɩ blɩ́ ɔbɛ́ɛ, “Mɩ́ Sɩ́, ɔsʋ́ mʋa asɩ Owíé! Nɛdá fʋ́ ɩpán ánɩ́ falɛ́ tɔ́á fɔpʋŋáín anyansapʋ pʋ́ asʋ́n abɩpʋ́ ɔwan súná ahá ánɩ́ bʋmeyín ɔlala, bʋgyi fɛ́ nyebí. </span>
            <span class="Verse_Number" lang="nko">26</span>
            <span lang="nko">Ee, Mɩ́ Sɩ́! Alɩ́ fʋdeklé fɛɛ ɩbá mʋ́tɔ́ nɩ́.”</span>
          </div>
          <div class="Paragraph">
            <span class="Verse_Number" lang="nko">27</span>
            <span lang="nko">“Mɩ́ Sɩ́ lɔ́pʋ tógyítɔ́ wá mɩ́ ɩbɩtɔ. Ɔhaa méyín Obí ámʋ, nkɛ́tɩ Ɔsɩ́ ámʋ nkʋlɛ. Ɔhaa méyín Ɔsɩ́ ámʋ ɛ́, nkɛ́tɩ Obí ámʋ pʋ́ ɔhá ánɩ́ Obí ámʋ latsúlá ánɩ́ ɔbɛ́lɛ mʋ súná mʋ.”</span>
          </div>
          <div class="Paragraph">
            <span class="Verse_Number" lang="nko">28</span>
            <span lang="nko">“Mlɩba mɩ́ wá, mlɩ ahá ánɩ́ ɩlapíán mlɩ, mlɩ atɔ sʋráhɛ́ dɛ mlɩ dʋ́ʋn. Nɛ́ha mlɛ́da ɔkpʋ́nʋ́. </span>
            <span class="Verse_Number" lang="nko">29</span>
            <span lang="nko">Mlɩba ɩwɩasɩ ha mɩ, amlɩsuan mɩ, tsúfɛ́ nɛba ɩwɩasɩ, nolwií, mɛ́nɩ mlénya iwilwii. </span>
            <span class="Verse_Number" lang="nko">30</span>
            <span lang="nko">Tsúfɛ́ mɩ́ wá tsiá bʋ atsiálɛ́. Mɩ́ atɔ sʋráhɛ́ ɛ́ mɔ́ɔdʋn mlɩ sʋrá.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔkpʋ́nʋ́ Ɔdakɛ́ Mʋ Wie</span>
          </div>
          <div class="Parallel_Passage_Reference">
            <span lang="nko">(Marko 2:23-28; Luka 6:1-5)</span>
          </div>
          <div class="Paragraph">
            <span class="Chapter_Number" lang="nko">12</span>
            <span class="Verse_Number" lang="nko">1</span>
            <span lang="nko">Yesu mʋa mʋ akasɩ́pʋ́ bɔtsʋn ayó ndɔ kʋtɔ </span>
            <span class="See_In_Glossary" lang="nko">
              <a href="#" class="Glossary_Key" id="w_96">ɔkpʋ́nʋ́ ɔdakɛ́</a>
            </span>
            <span lang="nko">. Akʋ́n dɛ akasɩ́pʋ́ amʋ, sʋ bɔpʋsáa ayó ámʋ kʋ wɩ́. </span>
            <span class="Verse_Number" lang="nko">2</span>
            <span lang="nko">Farisifɔ akʋ bowun amʋ́, bɛbláa Yesu bɛɛ, “Kɩ, fʋ́ akasɩ́pʋ́ amʋ bʋdɛ tɔ́á mbla mɛha ɔkpa bwɛ ɔkpʋ́nʋ́ ɔdakɛ́!”</span>
          </div>
          <div class="Paragraph">
            <span class="Verse_Number" lang="nko">3</span>
            <span lang="nko">Yesu lɛ́fɩtɛ́ amʋ́ ɔbɛ́ɛ, “Mlɩmɔ́kʋ́kla nu tɔ́á Owíe </span>
            <span class="See_In_Glossary" lang="nko">
              <a href="#" class="Glossary_Key" id="w_97">Dawid</a>
            </span>
            <span lang="nko"> lɔ́bwɛ brɛ́á akʋ́n dɛ mʋa mʋ abúopʋ kɩ? </span>
            <span class="Verse_Number" lang="nko">4</span>
            <span lang="nko">Olebitíwíé Bulu osúmkpa yótsu bodobodoá bapʋ́há Bulu igyí ba, mʋa mʋ abúopʋ amʋ begyi. Bulu igyí ahapʋ́ nkʋlɛ bɛha ɔkpa, bʋtegyi alɩ bodobodo amʋ. </span>
            <span class="Verse_Number" lang="nko">5</span>
            <span lang="nko">Mlɩlakla Mose Mbla, nú ánɩ́ Bulu igyí ahapʋ́ ámʋ bʋtɔyɔ́ agyʋ́má </span>
            <span class="See_In_Glossary" lang="nko">
              <a href="#" class="Glossary_Key" id="w_98">Bulu ɔtswɛ́kpa</a>
            </span>
            <span lang="nko"> ɩnʋ ɔkpʋ́nʋ́ ɔdakɛ́, támɛ bʋtamahá amʋ́ ɩpɔ́n. </span>
            <span class="Verse_Number" lang="nko">6</span>
            <span lang="nko">Ndɛ mlɩ bláa mbɛ́ɛ, ɔhá ánɩ́ ɔdʋn Bulu ɔtswɛ́kpa amʋ bʋ́ʋ nfɩ á. </span>
            <span class="Verse_Number" lang="nko">7</span>
            <span lang="nko">Bulu asʋ́n lɛblɩ́ ɔbɛ́ɛ, &lt;Nwewúun ntekle, megyí igyíha.&gt; Nɩ́ mlɩyin mʋ́ asɩ á, tɛkɩ mlɩmɛ́ɛha ahá ánfɩ amʋ́ asʋ́n da ɔkpa ánfɩ ɩpɔ́n. </span>
            <span class="Verse_Number" lang="nko">8</span>
            <span lang="nko">Tsúfɛ́ mɩ́, Nyankpʋsa-Mʋ-Bi ánfɩ gyí ɔkpʋ́nʋ́ ɔdakɛ́ mʋ wie nɩ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ɩlɔtsa Ɔkpʋ́nʋ́ Ɔdakɛ́</span>
          </div>
          <div class="Parallel_Passage_Reference">
            <span lang="nko">(Marko 3:1-6; Luka 6:6-11)</span>
          </div>
          <div class="Paragraph">
            <span class="Verse_Number" lang="nko">9</span>
            <span lang="nko">Yesu lɛ́natɩ́ ɩnʋ, ɔlɔyɔ Yudafɔ ofíakpa. </span>
            <span class="Verse_Number" lang="nko">10</span>
            <span lang="nko">Olowun oyin ɔkʋá mʋ ɩbɩ kʋlɛ lawú ɩnʋ. Farisifɔ ámʋ bʋdɛ Yesu tɛ́ɛ. Mʋ́ sʋ bɛfɩtɛ́ mʋ bɛɛ, “Mbla lɛha ɔkpa ánɩ́ bʋtsáa ɩlɔ </span>
            <span class="See_In_Glossary" lang="nko">
              <a href="#" class="Glossary_Key" id="w_99">ɔkpʋ́nʋ́ ɔdakɛ́</a>
            </span>
            <span lang="nko">?”</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">Mʋ́ʋ́ Yesu lɛ́fɩtɛ́ amʋ́ ɔbɛ́ɛ, “Nɩ́ mlɩtɔ ɔkʋ bʋ kufa, alakpádá wíé ibúntɔ́ ɔkpʋ́nʋ́ ɔdakɛ́ á, ɔmɛ́ɛlɛ mʋ? </span>
            <span class="Verse_Number" lang="nko">12</span>
            <span lang="nko">Yɛ́ɛ nyankpʋsa bʋ labi dʋn kufa a? Mʋ́ sʋ mbla lɛha ɔkpa ánɩ́ ɔha ɔbɔ́bwɛ yilé ɔkpʋ́nʋ́ ɔdakɛ́.” </span>
            <span class="Verse_Number" lang="nko">13</span>
            <span lang="nko">Mʋ́ʋ́ ɔlɛbláa oyin ámʋ́ʋ́ mʋ ɩbɩ lawú ámʋ ɔbɛ́ɛ, “Tɩnkɩ fʋ́ ɩbɩ amʋ.”</span>
          </div>
          <div class="Paragraph">
            <span lang="nko">Olenya tɩ́nkɩ́ mʋ́ alɩ pɛ́, ɔŋɛ́ lowie mʋ́tɔ́ fɛ́ nyɔɔsɩ amʋ. </span>
            <span class="Verse_Number" lang="nko">14</span>
            <span lang="nko">Támɛ mʋ́ ó á, Farisifɔ ámʋ bɛdalɩ yɛ́kɩtá agywɩɩn alɩá bɔ́bwɛ bɔ́mɔ Yesu.</span>
          </div>
        </div>
        <div class="scrSection">
          <div class="Section_Head">
            <span lang="nko">Osúmbi Ánɩ́ Bulu Lɛ́lɛ</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">Yesu lɛ́bɩ amʋ́ agywɩɩn. Mʋ́ sʋ ɔlɛnatɩ́ ɩnʋ. Ɔdɔm bobuo mʋ, ɔlɛtsa amʋ́tɔ́ alɔpʋ fɛ́ɛ́ ɩlɔ. </span>
            <span class="Verse_Number" lang="nko">16</span>
            <span lang="nko">Mʋ́ʋ́ ɔlɛda amʋ́ ɔlá ɔbɛ́ɛ, bʋmáha ahá abʋbɩ mʋ. </span>
            <span class="Verse_Number" lang="nko">17</span>
            <span lang="nko">Ɩ́nɩ lɛ́ha asʋ́n ámʋ́ʋ́ Bulu ɔnɔ́sʋ́ ɔtɔɩ́pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_100">Yesaia</a>
            </span>
            <span lang="nko"> lɛ́blɩ́ yáɩ́ ámʋ lɛ́ba mʋ́tɔ́ nɩ́. </span>
            <span class="Verse_Number" lang="nko">18</span>
            <span lang="nko">Ɔbɛ́ɛ,</span>
          </div>
          <div class="Line1">
            <span lang="nko">“Kɩ, mɩ́ osúmpʋ́á nalɛ́ nɩ́.</span>
          </div>
          <div class="Line2">
            <span lang="nko">Ntɔdwɛ́ mʋ, mɩ ansɩ́ tegyi mʋ ɩwɩ.</span>
          </div>
          <div class="Line1">
            <span lang="nko">Nɔ́pʋ mɩ́ Ɔŋɛ Wankɩ́hɛ́ wá mʋtɔ.</span>
          </div>
          <div class="Line2">
            <span lang="nko">Ɔbɛ́bláa ɔmátɔ́fɔ ɔbɛ́ɛ, &lt;négyi amʋ́ asʋ́n ɔnɔkwalɩsʋ.&gt;</span>
          </div>
          <div class="Line1">
            <span class="Verse_Number" lang="nko">19</span>
            <span lang="nko">Oméegyi nwɛ́ɛn, ɔmɔ́ɔkplʋ́n.</span>
          </div>
          <div class="Line2">
            <span lang="nko">Ɔhaa móonu mʋ ɔnɔ́ brɔnʋsʋ.</span>
          </div>
          <div class="Line1">
            <span class="Verse_Number" lang="nko">20</span>
            <span lang="nko">Obénya klʋn há ahá ánɩ́ amʋ́ hógyi ɔnɔ́ ma ɔnlɩn,</span>
          </div>
          <div class="Line2">
            <span lang="nko">bábwɛ́ fɛ́ oyíá ɩlatá bia tá.</span>
          </div>
          <div class="Line1">
            <span lang="nko">Ɔbɔ́wa awɩtɔlɛ há ahá ánɩ́ bʋma ɔwʋnlɩ́n,</span>
          </div>
          <div class="Line2">
            <span lang="nko">bábwɛ́ fɛ́ ɔkandɩ́ɛá nfɔ latá mʋ́tɔ́,</span>
          </div>
          <div class="Line1">
            <span lang="nko">yɔ́fʋn brɛ́á bɛ́bɩ ánɩ́ ntegyi asʋ́n ɔnɔkwalɩsʋ.</span>
          </div>
          <div class="Line1">
            <span class="Verse_Number" lang="nko">21</span>
            <span lang="nko">Ahá ánɩ́ bʋmegyí Yudafɔ bɔ́pʋ ansɩ́ dɩ́nká mʋsʋ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Mʋa Beelsebul</span>
          </div>
          <div class="Parallel_Passage_Reference">
            <span lang="nko">(Marko 3:20-30; Luka 11:14-23)</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Ɩnʋ bɔpʋ oyin ɔkʋ ba Yesu, ɔŋɛ laláhɛ bʋ mʋtɔ. Mʋ́ sʋ ɩlɛha mʋ ansíbi lobwie; álatɔ́ omúmu ɛ́. Yesu lɛ́tsa mʋ ɩlɔ, ɔdɛ atɔ́ wúun, ɔdɛtɔɩ́ ɛ́. </span>
            <span class="Verse_Number" lang="nko">23</span>
            <span lang="nko">Ɔnɔ́ lobwie ahá ámʋ fɛ́ɛ́, bɛfɩtɛ́ bɛɛ, “Megyí Dawid mʋ na ámʋ nɩ?”</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">Támɛ Farisifɔ ámʋ bonu asʋ́n ánfɩ á, bɛblɩ́ bɛɛ, “Ɔŋɛ laláhɛ owíe </span>
            <span class="See_In_Glossary" lang="nko">
              <a href="#" class="Glossary_Key" id="w_101">Beelsebul</a>
            </span>
            <span lang="nko"> túmi ɔ́dɛpʋgya ɔŋɛ laláhɛ lɛ́ ahátɔ.”</span>
          </div>
          <div class="Paragraph">
            <span class="Verse_Number" lang="nko">25</span>
            <span lang="nko">Yesu lɛ́bɩ amʋ́ agywɩɩn. Mʋ́ sʋ ɔlɛbláa amʋ́ ɔbɛ́ɛ, “Iwíe ogyíkpá ánɩ́ ɩlaye anyɔ, bʋdɛ aba kɔ bɛ́dɩda. Alɩ kɛ́n wúlu ntɛ́ɛ wóyí oduá mʋ́tɔ́ atsiápʋ́ bʋdɛ aba kɔ ɛ́ itobwíé nɩ́. </span>
            <span class="Verse_Number" lang="nko">26</span>
            <span lang="nko">Mʋ́ sʋ nɩ́ Ɔbʋnsám dɛ́ mʋ ɩwɩ gyáa a, mʋ iwíegyí bɛ́dɩda. </span>
            <span class="Verse_Number" lang="nko">27</span>
            <span lang="nko">Nɩ́ Beelsebul túmi ndɛpʋgya ɔŋɛ laláhɛ lɛ́ ahátɔ á, mʋ́mʋ́ ma túmi mlɩ abí ɛ́ bʋdɛpʋgya ɔŋɛ laláhɛ lɛ́ ahátɔ? Mlɩ abí ámʋ onutó obégyi mlɩ asʋ́n. </span>
            <span class="Verse_Number" lang="nko">28</span>
            <span lang="nko">Támɛ ɩ́nɩá Bulu Ɔŋɛ́ ndɛpʋgya ɔŋɛ laláhɛ sʋ á, mlɩbɩ ánɩ́ Bulu iwíegyí ámʋ laba mlɩ wá dodo.”</span>
          </div>
          <div class="Paragraph">
            <span class="Verse_Number" lang="nko">29</span>
            <span lang="nko">Ɔhaa mɛ́ɛtalɩ́ wíé ɔwʋnlɩ́npʋ́ wóyítɔ́ yɔ́kʋlá mʋ atɔ́, nkɛ́tɩ alagyankpá kɩ́klɩ mʋ tswɩ, asa ɔbɛ́talɩ́ kʋ́lá mʋ atɔ́ fɛ́ɛ́.</span>
          </div>
          <div class="Paragraph">
            <span class="Verse_Number" lang="nko">30</span>
            <span lang="nko">Ɔhá ánɩ́ omobuo mɩ dɛ́ mɩ́ lu. Ɔhá ánɩ́ ɔmɛdɛ́ mɩ́ tsa akpa ahá ba Bulu ɛ́ dɛ́ amʋ́ gyáa tɛɩ́a mɩ. </span>
            <span class="Verse_Number" lang="nko">31</span>
            <span lang="nko">Ɩ́nɩ sʋ ndɛ mlɩ bláa mbɛ́ɛ, Bulu obési ahá lakpan pʋ́ abususʋ kugyíkʋ kíé amʋ́. Támɛ nɩ́ ɔkʋ ɔblɩ́ </span>
            <span class="See_In_Glossary" lang="nko">
              <a href="#" class="Glossary_Key" id="w_102">Ɔŋɛ Wankɩ́hɛ́</a>
            </span>
            <span lang="nko"> amʋ ɩwɩ abususʋ a, Bulu méesikíé mʋ ɛkɛkɛɛkɛ. </span>
            <span class="Verse_Number" lang="nko">32</span>
            <span lang="nko">Nɩ́ ɔkʋ lɛ́blɩ́ mɩ́, Nyankpʋsa-Mʋ-Bi ánfɩ ɛ́ ɩwɩ asʋn laláhɛ a, Bulu ɔbɛ́talɩ́ sikíé mʋ. Támɛ nɩ́ ɔkʋ lɛ́blɩ́ Ɔŋɛ Wankɩ́hɛ́ amʋ ɩwɩ asʋn laláhɛ mʋ́ á, Bulu méesikíé ɔhá ámʋ ndɛ ɔyɩ kɛhɛ, ntɛ́ɛ brɛ́ ámʋ́ʋ́ ɩbá ámʋtɔ.</span>
          </div>
        </div>
        <div class="scrSection">
          <div class="Section_Head">
            <span lang="nko">Tsiátɔ́ Itsú Ɩklʋntɔ</span>
          </div>
          <div class="Parallel_Passage_Reference">
            <span lang="nko">(Luka 6:43-45)</span>
          </div>
          <div class="Paragraph">
            <span class="Verse_Number" lang="nko">33</span>
            <span lang="nko">Oyí abí bʋtɔpʋ́bɩ́ mʋ́. Oyi wankláán toswíé abi wankláán. Oyi laláhɛ ɛ́ toswíé abi laláhɛ. </span>
            <span class="Verse_Number" lang="nko">34</span>
            <span lang="nko">Mlɩ awɔ abí-aná! Nkálɩ mlɩ aha laláhɛ mlɛ́talɩ́ blɩ́ asʋn wankláán? Tsúfɛ́ tɔ́á ɩdʋn ɔha klʋn a, mʋ́tɛ́dálɩ tsu mʋ ɔnɔ́. </span>
            <span class="Verse_Number" lang="nko">35</span>
            <span lang="nko">Ɔha wankláán tɛblɩ́ asʋn wankláán tsú mʋ klʋntɔ, ɔha laláhɛ ɛ́ tɛblɩ́ asʋn laláhɛ tsú mʋ klʋntɔ.</span>
          </div>
          <div class="Paragraph">
            <span class="Verse_Number" lang="nko">36</span>
            <span lang="nko">Ndɛ mlɩ bláa mbɛ́ɛ, ɔhagyíɔha ɔbɛ́lɛ asʋn laláhɛ kugyíkʋá ɔlɛblɩ́ ɔnɔ́ Bulu asʋ́n ogyíkɛ́ amʋ. </span>
            <span class="Verse_Number" lang="nko">37</span>
            <span lang="nko">Tsúfɛ́ ɔha asʋn blɩ́hɛ́ Bulu ɔbɔ́pʋhá mʋ asʋ ntɛ́ɛ ɩpɔ́n.</span>
          </div>
        </div>
        <div class="scrSection">
          <div class="Section_Head">
            <span lang="nko">Bodunká Ofúla</span>
          </div>
          <div class="Parallel_Passage_Reference">
            <span lang="nko">(Marko 8:11-12; Luka 11:29-32)</span>
          </div>
          <div class="Paragraph">
            <span class="Verse_Number" lang="nko">38</span>
            <span lang="nko">Mʋ́ʋ́ Farisifɔ pʋ́ Mose mbla asunápʋ́ amʋ akʋ bɛbláa Yesu bɛɛ, “Osunápʋ́, anɩdéklé anɩaa fʋbwɛ́ɛ osúna kʋ suna anɩ.”</span>
          </div>
          <div class="Paragraph">
            <span class="Verse_Number" lang="nko">39</span>
            <span lang="nko">Ɔlɛbláa amʋ́ ɔbɛ́ɛ “Mlɩ ndɛmba-abí laláhɛ ánɩ́ mlɩladálɩ Bulu ɔma. Mlɩdɛ́ osúna dunká amlɩwun, támɛ mlɩmóowun kʋkʋʋkʋ dʋn Bulu ɔnɔ́sʋ́ ɔtɔɩ́pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_103">Yona</a>
            </span>
            <span lang="nko"> osúna amʋ. </span>
            <span class="Verse_Number" lang="nko">40</span>
            <span lang="nko">Alɩ ámʋ́ʋ́ Yona létsiá bonsu ɩwɩtɔ nkɛnsá, ɔpa mʋ́a onyé ámʋ a, alɩ́ mɩ́, Nyankpʋsa-Mʋ-Bi ánfɩ ɛ́ nétsiá ɔsʋlʋ́ʋ ɔtɔ́tɔ́ nkɛnsá, ɔpa mʋ́a onyé nɩ́. </span>
            <span class="Verse_Number" lang="nko">41</span>
            <span lang="nko">Niniwefɔ ɛ́ bɔ́kʋsʋ́ Bulu asʋ́n ogyíkɛ́ amʋ, há mlɩ ndɛmba-abí ánfɩ ɩpɔ́n. Tsúfɛ́ brɛ́á Yona lɛ́da Bulu asʋ́n ɔkan súná amʋ́ á, bɛdamlí klʋntɔ ba Bulu wá. Mlɩkɩ, ɔhá ánɩ́ ɔdʋn Yona onutó lɩ́ɩ́ nfɩ á. </span>
            <span class="Verse_Number" lang="nko">42</span>
            <span lang="nko">Seba owíe tsɩhɛ́ ɔbɔ́kʋsʋ́ lɩ́ɩ́ Bulu asʋ́n ogyíkɛ, há mlɩ ndɛmba-abí ánfɩ ɩpɔ́n. Tsúfɛ́ olotsu ɔsaasɩ́ ɔmá ɩkʋtɔ kéín gya ɔkpa ba, bonu </span>
            <span class="See_In_Glossary" lang="nko">
              <a href="#" class="Glossary_Key" id="w_104">Salomo</a>
            </span>
            <span lang="nko"> nyánsa atosunáhɛ́. Mlɩkɩ, ɔhá ánɩ́ ɔdʋn Salomo lɩ́ɩ́ nfɩ á.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔŋɛ Laláhɛ Yinkí Ba Ɔhatɔ</span>
          </div>
          <div class="Parallel_Passage_Reference">
            <span lang="nko">(Luka 11:24-26)</span>
          </div>
          <div class="Paragraph">
            <span class="Verse_Number" lang="nko">43</span>
            <span lang="nko">“Nɩ́ ɔŋɛ laláhɛ ɩdálɩ ɔhatɔ á, iteyéki </span>
            <span class="See_In_Glossary" lang="nko">
              <a href="#" class="Glossary_Key" id="w_105">dimbísʋ́</a>
            </span>
            <span lang="nko"> dúnká ɔkpʋ́nʋ́ ɔdakpá, támɛ ɩtamanyá. </span>
            <span class="Verse_Number" lang="nko">44</span>
            <span lang="nko">Ɩnʋ ɩtɛblɩ́ ánɩ́ ibéyinkí yɔ́ mʋ́ wóyí dadatɔ. Nɩ́ ɩsánkí yɔ́ á, itowun ánɩ́ bafɛ́ɩ́ mʋ́tɔ́, lá mʋ́tɔ́ wankláán, ɩda kpan. </span>
            <span class="Verse_Number" lang="nko">45</span>
            <span lang="nko">Iteyínkí yɛ́kpa mʋ́ aba asienɔ́ ánɩ́ bʋtɔbwɛ́ lalahɛ dʋn mʋ́, bʋtɛba betsiá ɩnʋ. Ɩnʋ ɔhá ámʋ tsiátɔ́ teyíntá dʋn alɩá igyi yáɩ́. Alɩ́ ɩbɛ́ba ha mlɩ ndɛmba-abí laláhɛ anfɩ nɩ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Abusuanfɔ Onutó</span>
          </div>
          <div class="Parallel_Passage_Reference">
            <span lang="nko">(Marko 3:31-35; Luka 8:19-21)</span>
          </div>
          <div class="Paragraph">
            <span class="Verse_Number" lang="nko">46</span>
            <span lang="nko">Brɛ́á Yesu trá ɔdɛ ahá ámʋ asʋ́n bláa a, mʋ yin mʋa mʋ apíó bɛba bɛlɩɩ́ kpankpá, bʋdedunká ánɩ́ bɛ́bláa mʋ asʋ́n. </span>
            <span class="Verse_Number" lang="nko">47</span>
            <span lang="nko">Ahá ámʋtɔ ɔkʋ lɛ́bláa Yesu ɔbɛ́ɛ, “Kɩ, fʋ́ yín mʋa fʋ́ apíó bʋlɩɩ́ kpankpá. Bʋdɛ fʋ́ dunká, abʋbla fʋ asʋ́n.”</span>
            <span class="scrFootnoteMarker">
              <a href="#Footnote-MAT-6" />
            </span>
            <span class="Note_General_Paragraph" id="Footnote-MAT-6" title="f">
              <span class="Note_Target_Reference" lang="nko">12:47 </span>
              <span lang="nko">Mʋ́tɔ́ yée 47 ɩma nwʋlʋ́ dada amʋ akʋtɔ.</span>
            </span>
          </div>
          <div class="Paragraph">
            <span class="Verse_Number" lang="nko">48</span>
            <span lang="nko">Mʋ́ʋ́ Yesu lɛ́fɩtɛ́ mʋ ɔbɛ́ɛ, “Amɛndɩ gyí mɩ́ yín mʋa mɩ́ apíó?” </span>
            <span class="Verse_Number" lang="nko">49</span>
            <span lang="nko">Ɩnʋ ɔlɛtɩnkɩ́ ɩbɩ sɩ́sɩ́ mʋ akasɩ́pʋ́ amʋ, blɩ́ ɔbɛ́ɛ, “Mlɩkɩ, mɩ́ yín mʋa mɩ́ apíó gyí ahá ánfɩ á. </span>
            <span class="Verse_Number" lang="nko">50</span>
            <span lang="nko">Ɔhagyíɔha ánɩ́ ɔtɔbwɛ́ mɩ́ Sɩ́ ámʋ́ʋ́ ɔbʋ ɔsʋ́sʋ́ ámʋ apɛ́ á, mʋgyí mɩ́ yín mʋ́a mɩ́ píó nɩ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Atɔ́-abí Owunyápʋ Ɩwɩ Yébi</span>
          </div>
          <div class="Parallel_Passage_Reference">
            <span lang="nko">(Marko 4:1-9; Luka 8:4-8)</span>
          </div>
          <div class="Paragraph">
            <span class="Chapter_Number" lang="nko">13</span>
            <span class="Verse_Number" lang="nko">1</span>
            <span lang="nko">Ɛkɛ ámʋ kɛ́n á, Yesu lɛ́dalɩ tsu wóyítɔ́ yétsiá ɔpʋ ɔnɔ́. </span>
            <span class="Verse_Number" lang="nko">2</span>
            <span lang="nko">Ɔdɔm kpɔnkpɔɔnkpɔntɩ bɛba befia bomlí mʋ. Mʋ́ sʋ ɔlɔdʋ wíé ɔklʋntɔ, yétsiá ɔpʋ amʋsʋ, ahá ámʋ ɛ́ bʋlɩɩ́ ɔpʋ ɔnɔ́ ɩnʋ. </span>
            <span class="Verse_Number" lang="nko">3</span>
            <span lang="nko">Ɩnʋ olosuná amʋ́ atɔ́ tsɔtsɔɔtsɔ ayébitɔ ɔbɛ́ɛ,</span>
          </div>
          <div class="Paragraph">
            <span lang="nko">“Ɔdɔtɔpʋ ɔkʋ lɔ́yɔ atɔ́-abí owunyákpa. </span>
            <span class="Verse_Number" lang="nko">4</span>
            <span lang="nko">Brɛ́á ɔdɛ mʋ́ wunyáa a, ɩkʋ lɔ́wʋlɩ́ ɔkpatɔ, mbubwi bɛba bɔtswɛtswɛ́ɛ mʋ́ fɛ́ɛ́. </span>
            <span class="Verse_Number" lang="nko">5</span>
            <span lang="nko">Ɩkʋ ɛ́ lɔwʋlɩ́ abʋtásʋ́, ɔtɩ́nɛ́á ɩsɩ kpalobí dɩn. Mʋ́ sʋ ɩlɔwa ɔsa kwɛ, </span>
            <span class="Verse_Number" lang="nko">6</span>
            <span lang="nko">támɛ brɛ́á owí lɛlɩn a, ɩlɔtɔ mʋ́ mɔ́, tsúfɛ́ mʋ́ nlín mɔyɔ ɔtɔ́tɔ́. </span>
            <span class="Verse_Number" lang="nko">7</span>
            <span lang="nko">Abí ámʋ kʋ lobun awutɔ, awu ámʋ lɔbʋlá kɩ́tá mʋ́. Mʋ́ sʋ ɩmɛdan. </span>
            <span class="Verse_Number" lang="nko">8</span>
            <span lang="nko">Támɛ abí ámʋ kʋ ɛ́ lobun ɔsʋlʋ́ʋ wankláánsʋ́, ɩlɔkwɛ, dan, swie abí. Ɩkʋ lafa (100), ɩkʋ aduesie (60), ɩkʋ ɛ́ adʋasa (30).”</span>
          </div>
          <div class="Paragraph">
            <span class="Verse_Number" lang="nko">9</span>
            <span lang="nko">Yesu lɔ́mɔ mʋ asʋ́n ɔnɔ́ ɔbɛ́ɛ, “Ɔha ánɩ́ ɔbʋ asʋ onúu!”</span>
          </div>
        </div>
        <div class="scrSection">
          <div class="Section_Head">
            <span lang="nko">Tɔ́á Sʋá Yesu Lɔ́tɔɩ́ Ayébisʋ</span>
          </div>
          <div class="Parallel_Passage_Reference">
            <span lang="nko">(Marko 4:10-12; Luka 8:9-10)</span>
          </div>
          <div class="Paragraph">
            <span class="Verse_Number" lang="nko">10</span>
            <span lang="nko">Mʋ akasɩ́pʋ́ amʋ bɛba bɛfɩtɛ́ mʋ bɛɛ, “Ntogyi sʋ́ fʋdɛ amʋ́ asʋ́n bláa ayébisʋ?”</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">Mʋ́ʋ́ ɔlɛlɛ mʋ́ ɔnɔ́ ɔbɛ́ɛ, “Mlɩ mʋ́ á, Bulu lahá mlɩ ɔkpa ɔbɛ́ɛ, mlɩbɩ́ɩ mʋ </span>
            <span class="See_In_Glossary" lang="nko">
              <a href="#" class="Glossary_Key" id="w_106">iwíegyí</a>
            </span>
            <span lang="nko"> ámʋ ɩwɩ asʋn ŋaínhɛ́, támɛ ɔmɛha amʋ́ mʋ́ alɩ. </span>
            <span class="Verse_Number" lang="nko">12</span>
            <span lang="nko">Tsúfɛ́ ɔhá ánɩ́ odekléá obónu mɩ́ atosunáhɛ́ amʋ asɩ á, Bulu ɔbɔ́pʋ ɩkʋ tsɩ́a mʋ́tɔ́ há mʋ, mɛ́nɩ ɔbɛ́tra bɩ tsɩ́a mʋ́tɔ́. Támɛ ɔhá ánɩ́ omedékléá obónu mʋ́ asɩ á, Bulu ɔbɔ́swɩɩ́ mʋ kpalobí ámʋ́ʋ́ alabɩ́ ámʋ kʋ́ráá. </span>
            <span class="Verse_Number" lang="nko">13</span>
            <span lang="nko">Tɔ́á sʋá ndɛ amʋ́ asʋ́n bláa ayébisʋ gyí, bʋdɛ mʋ́ nu, támɛ bʋmɛdɛ́ mʋ́ asɩ nu. Bʋdɛ mʋ́ wúun, támɛ bʋmɛdɛ́ mʋ́ bɩ. </span>
            <span class="Verse_Number" lang="nko">14</span>
            <span lang="nko">Ahá ánfɩ sʋ́ Bulu ɔnɔ́sʋ́ ɔtɔɩ́pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_107">Yesaia</a>
            </span>
            <span lang="nko"> asʋ́n ánɩ́ ɔlɛblɩ́ tswɩ́ɩ laba mʋ́tɔ́ nɩ́. Ɔbɛ́ɛ,</span>
          </div>
          <div class="Line1">
            <span lang="nko">&lt;Bónu lánú, támɛ bʋmóonu mʋ́ asɩ.</span>
          </div>
          <div class="Line2">
            <span lang="nko">Bɛ́kɩ lákɩ, támɛ bʋmóowun mʋ́.</span>
          </div>
          <div class="Line1">
            <span class="Verse_Number" lang="nko">15</span>
            <span lang="nko">Tsúfɛ́ amʋ́ agywɩɩn lawú.</span>
          </div>
          <div class="Line2">
            <span lang="nko">Batílá asʋ, bun ansíbi ɛ́.</span>
          </div>
          <div class="Line1">
            <span lang="nko">Ɩ́nɩ sʋ bʋmóonu, bʋmóowun ɛ́.</span>
          </div>
          <div class="Line2">
            <span lang="nko">Nɩ́ megyí alɩ á, tɛkɩ bówun atɔ́,</span>
          </div>
          <div class="Line1">
            <span lang="nko">bónu asʋ́n, amʋ́ agywɩɩn bóbwií,</span>
          </div>
          <div class="Line2">
            <span lang="nko">bɛ́damlí ba mɩ́ wá, nɛ́tsa amʋ́ ɩlɔ.&gt;</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">“Támɛ mlɩ mʋ́ á, Bulu layúlá mlɩ. Mlɛ́talɩ́ pʋ́ ansíbi wun atɔ́, pʋ́ asʋ nú asʋ́n. </span>
            <span class="Verse_Number" lang="nko">17</span>
            <span lang="nko">Ɔnɔkwalɩ ndɛ mlɩ bláa. Bulu ɔnɔ́sʋ́ atɔɩ́pʋ́ pʋ́ yilé abwɛpʋ́ tsɔtsɔɔtsɔ bekleá bɔ́pʋ amʋ́ ansíbi wun atɔ́ ánfɩ, abʋpʋ amʋ́ asʋ nu asʋ́n ánfɩ mlɩdénu, támɛ bʋmenya mʋ́ alɩ.</span>
          </div>
        </div>
        <div class="scrSection">
          <div class="Section_Head">
            <span lang="nko">Atɔ́-abí Owunyápʋ Yébi Amʋ Asɩ</span>
          </div>
          <div class="Parallel_Passage_Reference">
            <span lang="nko">(Marko 4:13-20; Luka 8:11-15)</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">“Mlɩnu atɔ́-abí owunyápʋ yébi amʋ asɩ ngya. </span>
            <span class="Verse_Number" lang="nko">19</span>
            <span lang="nko">Ahá ánɩ́ bonú Bulu iwíegyí ɩwɩ asʋ́n ámʋ, támɛ bʋmonu mʋ́ asɩ á, bʋgyi fɛ́ abí ámʋ́ʋ́ ilobun ɔkpatɔ ámʋ. Ɔbʋnsám tɛba bɛlɛ asʋ́n ámʋ́ʋ́ bodu wá amʋ́ klʋntɔ ámʋ nátɩ́. </span>
            <span class="Verse_Number" lang="nko">20</span>
            <span lang="nko">Abí ámʋ́ʋ́ ɩlɔwʋlɩ́ abʋtásʋ́ amʋ gyí ahá ámʋ́ʋ́ bonú asʋ́n ámʋ pɛ́, bahɔ mʋ́ ansigyísʋ́, </span>
            <span class="Verse_Number" lang="nko">21</span>
            <span lang="nko">támɛ ɩ́nɩá bʋma nlín sʋ á, ɩtamatsíá amʋ́tɔ́ yɔ́. Mʋ́ sʋ nɩ́ bʋdɩn amʋ́sʋ́ ntɛ́ɛ ɩwɩɔsɩn kʋ ɩtʋ́ amʋ́ asʋ́n ámʋ sʋ á, ɩnʋnʋ bʋtɛdɩda. </span>
            <span class="Verse_Number" lang="nko">22</span>
            <span lang="nko">Abí ámʋ́ʋ́ ɩlɔwʋlɩ́ awutɔ ámʋ gyí ahá ámʋ́ʋ́ bonú asʋ́n ámʋ a, bahɔ mʋ́, támɛ ɔyɩ́ ánfɩtɔ atɔ hiánhɛ ɩwɩ gywɩɩ́n pʋ́ mʋ́tɔ́ atonyahɛ́ ɩwɩ ɔnsɩ́pɛ tegyi Bulu asʋ́n ámʋsʋ. Ɩ́nɩ sʋ bʋtamaswíé abí. </span>
            <span class="Verse_Number" lang="nko">23</span>
            <span lang="nko">Abí ámʋ́ʋ́ ɩlɔwʋlɩ́ ɔsʋlʋ́ʋ wankláánsʋ́ amʋ gyí ahá ámʋ́ʋ́ bʋtonú asʋ́n ámʋ, nú mʋ́ asɩ. Ɩ́nɩ sʋ ɩtɛhá bʋtɔbwɛ́ yilé fɛ́ alɩá atɔ́-abí ámʋ loswie, ɩkʋ lafa (100), ɩkʋ aduesie (60), ɩkʋ ɛ́ adʋasa (30) ámʋ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Atɔ́-abí Wankláán Pʋ́ Ɩfa Laláhɛ Ɩwɩ Yébi</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">Yesu lɛ́trá ha ahá ámʋ yébi kʋ ɔbɛ́ɛ, “Bulu iwíegyí ámʋ igyi fɛ́ ɔdɔtɔpʋ ɔkʋá oloyódu ayó wankláán mʋ ndɔtɔ. </span>
            <span class="Verse_Number" lang="nko">25</span>
            <span lang="nko">Támɛ onyé, brɛ́á ahá bɛdɩ á, mʋ olupʋ́ lóyódu ɩfa laláhɛ ánɩ́ ɩlɛlɩan ayó ámʋ wá mʋ́tɔ́, ɔlɛnatɩ́. </span>
            <span class="Verse_Number" lang="nko">26</span>
            <span lang="nko">Brɛ́á ayó ámʋ lɛ́dan, ɩdɛkwɩɩ́ á, ɩfá ámʋ ɛ́ lɛlɩn ɔwan mʋ́tɔ́. </span>
            <span class="Verse_Number" lang="nko">27</span>
            <span lang="nko">Ɔdɔtɔpʋ amʋ apafɔ botsu ndɔ ámʋtɔ ba bɛfɩtɛ́ mʋ bɛɛ, &lt;Anɩ wíé, megyí ayó fodu wá fʋ́ ndɔ ámʋtɔ? Nkʋ́nʋ́ ɩfa laláhɛ ɛ́ itsú mʋ́tɔ́?&gt; </span>
            <span class="Verse_Number" lang="nko">28</span>
            <span lang="nko">Mʋ́ʋ́ ɔlɛbláa amʋ́ ɔbɛ́ɛ, &lt;Mɩ́ olupʋ́ bwɛhɛ́ nɩ́.&gt; Ɩnʋ bɛbláa mʋ bɛɛ, &lt;Nɩ́ fótsulá á, ha ayetsitsíi mʋ́ lɛ ayó ámʋtɔ.&gt; </span>
            <span class="Verse_Number" lang="nko">29</span>
            <span lang="nko">Ɔlɛbláa amʋ́ ɔbɛ́ɛ, &lt;Ó-o! Mlɩha mʋ́ itsia. Nɩ́ mlɩdɛ́ mʋ́ tsií á, mlétsií mɩ́ ayó ámʋ ɛ́ kʋ tsítsá. </span>
            <span class="Verse_Number" lang="nko">30</span>
            <span lang="nko">Mlɩsi mʋ́ fɛ́ɛ́ ɩlɩɩ yɔ́fʋn mʋ́ tɩ́nbɩ. Nɩ́ ɩfʋn a, nɛ́bláa mʋ́ atɩ́npʋ mbɛ́ɛ, bʋgyánkpa saɩn ɩfa laláhɛ amʋ, abʋklɩ mʋ́ tswɩ ha mʋ́ ogyá wa, asa abʋtɩn ayó ámʋ yɔwa mɩ́ odudutɔ.&gt; ”</span>
          </div>
        </div>
        <div class="scrSection">
          <div class="Section_Head">
            <span lang="nko">Takyí-akpin Ibí Yébi</span>
          </div>
          <div class="Parallel_Passage_Reference">
            <span lang="nko">(Marko 4:30-32; Luka 13:18-19)</span>
          </div>
          <div class="Paragraph">
            <span class="Verse_Number" lang="nko">31</span>
            <span lang="nko">Yesu lɛ́trá ha amʋ́ yébi ɔbɛ́ɛ, “Bulu iwíegyí ámʋ igyi fɛ́ takyí-akpin ibí, oyin ɔkʋ lódu wá mʋ ndɔtɔ. </span>
            <span class="Verse_Number" lang="nko">32</span>
            <span lang="nko">Mʋ́gyí túkúrííbi nyí-abí fɛ́ɛ́tɔ́ nɩ, támɛ nɩ́ ɩdan a, ɩtɔbwɛ́ ɩfá fʋ́áhɛ́ dʋn ɩfá kugyíkʋ. Mʋ́ abámbi tekpíkpli, mbubwi bʋtogyónká mʋ́sʋ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Bodobodotu-afá Yébi</span>
          </div>
          <div class="Parallel_Passage_Reference">
            <span lang="nko">(Luka 13:20-21)</span>
          </div>
          <div class="Paragraph">
            <span class="Verse_Number" lang="nko">33</span>
            <span lang="nko">Yesu lɛ́trá ha amʋ́ yébi kʋ ɔbɛ́ɛ, “Bulu iwíegyí ámʋ igyi fɛ́ bodobodotu-afá ánɩ́ ɔtsɩ ɔkʋ lɔ́pʋtsɩ́á bodobodo nfúó kɛntɛ kʋlɛ, ɩlɛha mʋ́ lotu.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Lɔ́tɔɩ́ Ayébisʋ</span>
          </div>
          <div class="Parallel_Passage_Reference">
            <span lang="nko">(Marko 4:33-34)</span>
          </div>
          <div class="Paragraph">
            <span class="Verse_Number" lang="nko">34</span>
            <span lang="nko">Ayébi anfɩ odu tsɔtsɔɔtsɔ oletsiá pʋ́bláa ɔdɔm amʋ asʋ́n nɩ́. Ɔmɛbláa amʋ́ asʋ́n kʋkʋá imegyí ayébi ɔlɔpʋtɔ́ɩ́. </span>
            <span class="Verse_Number" lang="nko">35</span>
            <span lang="nko">Ɩ́nɩ lɛ́ha asʋ́n ámʋ́ʋ́ Bulu ɔnɔ́sʋ́ ɔtɔɩ́pʋ́ ɔkʋ lɛ́blɩ́ yáɩ́ ámʋ lɛ́ba mʋ́tɔ́. Ɔbɛ́ɛ,</span>
          </div>
          <div class="Line1">
            <span lang="nko">“Nɔ́tɔɩ́ ayébisʋ</span>
          </div>
          <div class="Line2">
            <span lang="nko">pʋ́lɛ́ asʋ́n ánɩ́ Bulu lɔ́pʋŋáín tsú ɔyɩ́ asɩtsuábɩ ɔwan.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ɩfa Laláhɛ Yébi Amʋ Asɩ</span>
          </div>
          <div class="Paragraph">
            <span class="Verse_Number" lang="nko">36</span>
            <span lang="nko">Yesu lɛ́natɩ́ ɔdɔm amʋ wá ba wóyítɔ́. Mʋ́ʋ́ mʋ akasɩ́pʋ́ amʋ bɔyɔ mʋ wá yɛ́bláa mʋ bɛɛ, “Lɛ ndɔ ámʋtɔ ɩfa laláhɛ ɩwɩ yébi amʋ asɩ suna anɩ.”</span>
          </div>
          <div class="Paragraph">
            <span class="Verse_Number" lang="nko">37</span>
            <span lang="nko">Mʋ́ʋ́ Yesu lɛ́lɛ mʋ́ ɔnɔ́ ɔbɛ́ɛ, “Mɩ́, Nyankpʋsa-Mʋ-Bi ánfɩ gyí atɔ́-abí wankláán odupʋ́ ámʋ nɩ. </span>
            <span class="Verse_Number" lang="nko">38</span>
            <span lang="nko">Ndɔ ámʋ gyí ɔyɩ́ ánfɩ. Atɔ́-abí wankláán ámʋ gyí Bulu iwíegyí ámʋtɔ abí. Ɩfa laláhɛ amʋ gyí Ɔbʋnsám abí. </span>
            <span class="Verse_Number" lang="nko">39</span>
            <span lang="nko">Olupʋ́ ámʋ́ʋ́ olodu ɩfa laláhɛ abí ámʋ gyí Ɔbʋnsám. Atɔ́tɩnbɩ amʋ gyí ɔyɩ́ ɔnɔ́mɔkɛ́. Atɔ́ atɩ́npʋ amʋ ɛ́ gyí Bulu-abɔpʋ.</span>
          </div>
          <div class="Paragraph">
            <span class="Verse_Number" lang="nko">40</span>
            <span lang="nko">“Alɩ ámʋ́ʋ́ bɛsaɩ́n ɩfa laláhɛ amʋ, wá mʋ́ ogyá ámʋ a, alɩ́ kɛ́n ɩbɛ́ba ha aha laláhɛ ɔyɩ́ ɔnɔ́mɔkɛ́ ámʋ nɩ. </span>
            <span class="Verse_Number" lang="nko">41</span>
            <span lang="nko">Mɩ́, Nyankpʋsa-Mʋ-Bi ánfɩ nɔ́wa mɩ́ abɔpʋ bɛ́kpa tógyítɔ́á ɩtɛhá ɔha tɔbwɛ́ lakpan pʋ́ lalahɛ abwɛpʋ́ fɛ́ɛ́ lɛ́ mɩ́ iwíegyí amʋtɔ. </span>
            <span class="Verse_Number" lang="nko">42</span>
            <span lang="nko">Bɔ́tswɩ amʋ́ fɛ́ɛ́ wá ogyá kpɔnkpɔntɩtɔ. Ɩnʋ́ isú mʋ́a kpisíi bʋ nɩ. </span>
            <span class="Verse_Number" lang="nko">43</span>
            <span lang="nko">Támɛ yilé abwɛpʋ́ mʋ́ bɔ́wankɩ́ fɛ́ owí amʋ́ Sɩ́ Bulu iwíe ogyíkpá ɩnʋ. Ɔhá ánɩ́ ɔbʋ asʋ onúu.”</span>
          </div>
        </div>
        <div class="scrSection">
          <div class="Section_Head">
            <span lang="nko">Siadɩɛ Mɛ́ntɩ́hɛ́ Ɩwɩ Yébi</span>
          </div>
          <div class="Paragraph">
            <span class="Verse_Number" lang="nko">44</span>
            <span lang="nko">Yesu lɛ́trá ha amʋ́ yébi kʋ ɛ́ ɔbɛ́ɛ, “Bulu iwíegyí ámʋ igyi fɛ́ siadɩɛ kʋá bopulá ɔsʋlʋ́ʋ kʋsʋ. Oyin ɔkʋ lɛ́yɛ́mɛntɩ́ mʋ́, láŋáín mʋ́. Mʋ́ ɩwɩ ansigyí sʋ á, ɔlɛyɛ́fɛ mʋ atɔ́ fɛ́ɛ́ pʋ́bɔhɔ ɔsʋlʋ́ʋ amʋ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Abutó Wʋ́lɩhɛ Ɩwɩ Yébi</span>
          </div>
          <div class="Paragraph">
            <span class="Verse_Number" lang="nko">45</span>
            <span lang="nko">Bulu iwíegyí ámʋ ɩtráa gyi fɛ́ ibíá ogyípʋ́ ɔkʋá ɔna ɔdɛ abutó wʋ́lɩhɛ dunká ɔhɔ. </span>
            <span class="Verse_Number" lang="nko">46</span>
            <span lang="nko">Brɛ́á olowun butóbi wʋlɩhɛ kʋlɛ pɛ́á ɩhɩ́ɛ́ bʋ ibíá á, ɔlɛfɛ mʋ atɔ́ fɛ́ɛ́ pʋ́yɔ́hɔ butóbi amʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Asawu Ɩwɩ Yébi</span>
          </div>
          <div class="Paragraph">
            <span class="Verse_Number" lang="nko">47</span>
            <span lang="nko">Bulu iwíegyí ámʋ lɛ́la igyi fɛ́ asawu ánɩ́ bɔtswɩ wa ɔpʋtɔ lɛ́ aye ɔtsan-ɔtsan. </span>
            <span class="Verse_Number" lang="nko">48</span>
            <span lang="nko">Brɛ́á aye lɔbʋlá mʋ́ á, aye alɛpʋ́ ámʋ bɛbɩtɩ́a mʋ́ ba ɔpʋ ɔnɔ́. Betsiá asɩ, tɔ́sɩ́ gyíhɛ amʋ wá blanwɛ́tɔ́, tswɩ mʋ́á bʋtamagyi tsítsá. </span>
            <span class="Verse_Number" lang="nko">49</span>
            <span lang="nko">Alɩ́ ɩbɛ́ba ɔyɩ́ ɔnɔ́mɔkɛ́ ámʋ nɩ. Bulu-abɔpʋ bɛ́ba bɔtɔsɩ́ aha laláhɛ lɛ́ aha wankláántɔ́. </span>
            <span class="Verse_Number" lang="nko">50</span>
            <span lang="nko">Fówun batswɩ aha laláhɛ amʋ wá ogyá kpɔnkpɔntɩtɔ. Ɩnʋ́ isú mʋ́a kpisíi bʋ nɩ.</span>
          </div>
        </div>
        <div class="scrSection">
          <div class="Section_Head">
            <span lang="nko">Atonyahɛ́ Pɔpwɛ Mʋ́a Dáda</span>
          </div>
          <div class="Paragraph">
            <span class="Verse_Number" lang="nko">51</span>
            <span lang="nko">Yesu lɛ́fɩtɛ́ mʋ akasɩ́pʋ́ ɔbɛ́ɛ, “Mlɩlanú mʋ́ fɛ́ɛ́ asɩ?”</span>
          </div>
          <div class="Paragraph">
            <span lang="nko">Bɛɛ, “Ee, anɩlanú mʋ́ asɩ.”</span>
          </div>
          <div class="Paragraph">
            <span class="Verse_Number" lang="nko">52</span>
            <span lang="nko">Mʋ́ʋ́ ɔlɛbláa amʋ́ ɔbɛ́ɛ, “Mʋ́mʋ́ mbla osunápʋ́ oduá alakásɩ́ Bulu iwíegyí ámʋ ɩwɩ asʋ́n ɛ́ bɩ́ á, ogyi fɛ́ wóyí mʋ wie oduá ɔtɛlɛ́ atɔ pɔpwɛ mʋ́a dáda fɛ́ɛ́ tsú mʋ atɔ́ ɔyaɩ́kpá.”</span>
          </div>
        </div>
        <div class="scrSection">
          <div class="Section_Head">
            <span lang="nko">Bʋmɔhɔ Yesu Mʋ Wúlutɔ</span>
          </div>
          <div class="Parallel_Passage_Reference">
            <span lang="nko">(Marko 6:1-6; Luka 4:16-30)</span>
          </div>
          <div class="Paragraph">
            <span class="Verse_Number" lang="nko">53</span>
            <span lang="nko">Yesu lénya mɔ́ mʋ ayébi amʋ ɔnɔ́ alɩ, ɔlɛnatɩ́ ɩnʋ. </span>
            <span class="Verse_Number" lang="nko">54</span>
            <span lang="nko">Oleyinkí yɔ́ mʋ onutó wúlutɔ Nasaret, oloyósuná atɔ́ Yudafɔ ofíakpa. Mʋ atosunáhɛ́ lɛha ɔnɔ́ lobwie ahá ámʋ fɛ́ɛ́. Mʋ́ sʋ bɛfɩtɛ́ aba bɛɛ, “Nkʋ́nʋ́ olenya nyánsa mʋ́a ofúlabwɛ túmi ánfɩ ɛ́ tsú? </span>
            <span class="Verse_Number" lang="nko">55</span>
            <span lang="nko">Megyí atɔ́ osrépʋ́ mʋ bi ámʋ nɩ? Megyí mʋ yin gyí </span>
            <span class="See_In_Glossary" lang="nko">
              <a href="#" class="Glossary_Key" id="w_108">Maria</a>
            </span>
            <span lang="nko">, mʋ apio yinhɛ́ gyí Yakobo mʋa </span>
            <span class="See_In_Glossary" lang="nko">
              <a href="#" class="Glossary_Key" id="w_109">Yosef</a>
            </span>
            <span lang="nko"> pʋ́ Simon mʋa Yuda? </span>
            <span class="Verse_Number" lang="nko">56</span>
            <span lang="nko">Yɛ́ɛ anɩa mʋ apio tsɩhɛ́ tsie nfɩ á? Mʋ́ʋ́ nkʋ́nʋ olenya ɩ́nɩ fɛ́ɛ́ tsú?” </span>
            <span class="Verse_Number" lang="nko">57</span>
            <span lang="nko">Ɩ́nɩ sʋ mʋ asʋ́n lɔ́kʋsʋ́ lɩ́ɩ́ amʋ́sʋ́.</span>
          </div>
          <div class="Paragraph">
            <span lang="nko">Yesu lɛ́bláa amʋ́ ɔbɛ́ɛ, “Ahá bʋtobú Bulu ɔnɔ́sʋ́ ɔtɔɩ́pʋ́ ɔtɩ́nɛgyíɔtɩ́nɛ́, támɛ mʋ onutó wúlutɔfɔ pʋ́ mʋ wóyítɔ́ ahá mʋ́ bʋtamabú mʋ.” </span>
            <span class="Verse_Number" lang="nko">58</span>
            <span lang="nko">Ɩ́nɩá bʋmɔhɔ mʋ gyi sʋ á, ofúla kpalobí kʋ pɛ́ ɔlɔbwɛ ɩnʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Asú Ɔbɔpʋ́ Yohane Lowu</span>
          </div>
          <div class="Parallel_Passage_Reference">
            <span lang="nko">(Marko 6:14-29; Luka 9:7-9)</span>
          </div>
          <div class="Paragraph">
            <span class="Chapter_Number" lang="nko">14</span>
            <span class="Verse_Number" lang="nko">1</span>
            <span lang="nko">Galilea ɔmásʋ́ ogyípʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_110">Herode</a>
            </span>
            <span lang="nko"> lónu Yesu ɩwɩ asʋ́n alɩ brɛ́ ámʋtɔ. </span>
            <span class="Verse_Number" lang="nko">2</span>
            <span lang="nko">Mʋ́ʋ́ ɔlɛbláa mʋ asúmpʋ́ ɔbɛ́ɛ, “Asú Ɔbɔpʋ́ Yohane amʋ nɩ. Mʋlákʋ́sʋ́ tsú afúlitɔ. Mʋ́ sʋ́ ɔdɛ ofúla anfɩ odu bwɛ nɩ́.”</span>
          </div>
          <div class="Paragraph">
            <span class="Verse_Number" lang="nko">3-4</span>
            <span lang="nko">Brɛ́ kʋtɔ á, Yohane létsiá bláa Owíe Herode ɔbɛ́ɛ, mbla mɛha ɔkpa ánɩ́ otsía mʋ pio Filipo mʋ ka Herodia. Ɩ́nɩ sʋ Herode lɛ́ha bɛkɩtá Yohane, wá mʋ ɩkan, pʋ́ mʋ wá obu. </span>
            <span class="Verse_Number" lang="nko">5</span>
            <span lang="nko">Ɔlɔbwɛ agywɩɩn ánɩ́ ɔbɔ́mɔ Yohane, támɛ olenya ahá ámʋ ifú, tsúfɛ́ bʋtobú Yohane ánɩ́ Bulu ɔnɔ́sʋ́ ɔtɔɩ́pʋ́ ogyi.</span>
          </div>
          <div class="Paragraph">
            <span class="Verse_Number" lang="nko">6</span>
            <span lang="nko">Támɛ ɛkɛ ɔkʋá Owíe Herode dɛ́ mʋ ɔkwɩɩ́kɛ́ gyí a, mʋ ka Herodia mʋ bi tsɩ́hɛ́ lóbowie ɔbʋntɔ tsa Herode mʋa mʋ ahandɛ ansɩ́tɔ́. Mʋ ɩtsáa amʋ lɔ́wa owíe amʋ ansigyí. </span>
            <span class="Verse_Number" lang="nko">7</span>
            <span lang="nko">Mʋ́ sʋ ɔlɛka ntam ɔbɛ́ɛ, ɔbɛ́ha mʋ tógyítɔ́á odeklé.</span>
          </div>
          <div class="Paragraph">
            <span class="Verse_Number" lang="nko">8</span>
            <span lang="nko">Otsibi amʋ mʋ yin lɛ́ha mʋ ɔlɛbláa Herode ɔbɛ́ɛ, “Ndekléá fʋpʋ́ Asú Ɔbɔpʋ́ Yohane nwun dɩnka ɩlɩ́nsʋ́ ha mɩ sésééséi.”</span>
          </div>
          <div class="Paragraph">
            <span class="Verse_Number" lang="nko">9</span>
            <span lang="nko">Asʋ́n ánfɩ lɛ́hɩɛ han Herode, támɛ mʋ ntam amʋ́ʋ́ ɔlɛka, pʋ́ ahá ámʋ́ʋ́ bʋbʋ ɩnʋ ámʋ sʋ á, ɔlɛha mʋ ahá ɔtɩ́npʋ ɔkpa ɔbɛ́ɛ, ɔbwɛ́ɛ tɔ́á otsibi amʋ lafɩ́tɛ́ ha mʋ. </span>
            <span class="Verse_Number" lang="nko">10</span>
            <span lang="nko">Ahá ɔtɩ́npʋ amʋ lɛ́yɛtɩn Yohane nwun obu ɔdɩkpá ɩnʋ. </span>
            <span class="Verse_Number" lang="nko">11</span>
            <span lang="nko">Mʋ́ʋ́ ɔlɔpʋ nwun ámʋ dɩ́nká ɩlɩ́nsʋ́ ba otsibi amʋ, mʋ ɛ́ ɔlɔpʋya mʋ yin Herodia. </span>
            <span class="Verse_Number" lang="nko">12</span>
            <span lang="nko">Asú Ɔbɔpʋ́ Yohane akasɩ́pʋ́ bɛba botsu mʋ satin yópulá. Mʋ́ ɔma a, bɔyɔ yɛ́bláa Yesu asʋ́n ánɩ́ ɩlaba.</span>
          </div>
        </div>
        <div class="scrSection">
          <div class="Section_Head">
            <span lang="nko">Ahá Mpɩ́m-nu Atogyihɛ Ha</span>
          </div>
          <div class="Parallel_Passage_Reference">
            <span lang="nko">(Marko 6:30-44; Luka 9:10-17; Yohane 6:1-14)</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">Yesu lénya nú asʋ́n ámʋ alɩ, olowie ɔklʋntɔ, fá ntsu yétsiá ɔtɩnɛkʋ mʋ nkʋlɛ. Támɛ ɔdɔm ámʋ bɛbɩ ɔtɩ́nɛ́á ɔyɔ́. Mʋ́ sʋ bɛnatɩ́ ayabitɔ tsú amʋ́ awúlusʋ gya mʋ nkpá. </span>
            <span class="Verse_Number" lang="nko">14</span>
            <span lang="nko">Brɛ́á ɔlɛkplɩ́ dalɩ ɔklʋn amʋtɔ, wun ɔdɔm kpɔnkpɔɔnkpɔntɩ á, amʋ́ asʋ́n lɔwa mʋ nwɛ. Mʋ́ sʋ ɔlɛtsa amʋ́tɔ́ alɔpʋ.</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">Owí lɔpɔn a, akasɩ́pʋ́ amʋ bɛba mʋ wá bɛbláa mʋ bɛɛ, “Dimbísʋ́ nfɩ gyí, owí ɛ́ dɛta. Mʋ́ sʋ ha amʋ́ abʋyɔ awúluá ɩbʋ bomlí nfɩ asɩ yɔhɔ tɔkʋ gyi.”</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">Támɛ Yesu lɛ́lɛ mʋ́ ɔnɔ́ ɔbɛ́ɛ, “Imehián ánɩ́ bɔ́yɔ. Mlɩdunka tɔkʋ ha amʋ́ abʋgyi.”</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">Mʋ akasɩ́pʋ́ amʋ bɛbláa mʋ bɛɛ, “Tɔ́á anɩbʋ fɛ́ɛ́ gyí bodobodo apin anu pʋ́ ntsutso iye bwáhɛ́ anyɔ pɛ́.”</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">Yesu lɛ́bláa amʋ́ ɔbɛ́ɛ, “Mlɩtsu ba mɩ.” </span>
            <span class="Verse_Number" lang="nko">19</span>
            <span lang="nko">Mʋ́ʋ́ ɔlɛha ahá ámʋ betsiatsía ɩfa bɔbwɛ amʋsʋ. Ɩnʋ olotsu bodobodo anu pʋ́ ntsutso iye bwáhɛ́ anyɔ ámʋ. Ɩnʋ olotsu ansɩ́ fʋ́á kɩ ɔsʋ́sʋ́, ɔlɛda Bulu ɩpán. Mʋ́ʋ́ olebiabía bodobodo amʋtɔ há akasɩ́pʋ́ amʋ, amʋ́ ɛ́ beye mʋ́ ha ahá ámʋ fɛ́ɛ́. </span>
            <span class="Verse_Number" lang="nko">20</span>
            <span lang="nko">Amʋ́ fɛ́ɛ́ begyi mwɛ sian. Akasɩ́pʋ́ amʋ bɔtɔsɩ́ síanhɛ amʋ. Ɩlɔbʋlá alakpá dúanyɔ. </span>
            <span class="Verse_Number" lang="nko">21</span>
            <span lang="nko">Ayin ánɩ́ begyi atɔ́ ámʋ nkʋlɛ bʋgyi fɛ́ mpɩ́m-nu (5,000). Bʋmɛkla atsɩ mʋ́a nyebí mʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔpʋsʋ Natɩ́</span>
          </div>
          <div class="Parallel_Passage_Reference">
            <span lang="nko">(Marko 6:45-52; Yohane 6:15-21)</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Mʋ́ʋ́ Yesu lɛ́ha akasɩ́pʋ́ amʋ ɔbɛ́ɛ, bʋwíe ɔklʋntɔ, abʋgyankpa fa ɔpʋ amʋ yɔ mʋ́ ɔbɩn. Mʋ mʋ́ olesin ɔma sí ahá ámʋ ɔkpa. </span>
            <span class="Verse_Number" lang="nko">23</span>
            <span lang="nko">Brɛ́á olesi amʋ́ ɔkpa tá á, ɔlɔdʋ yɔ́ bʋsʋ yɔ́bɔ mpáɩ. Mʋ nkʋlɛ oletsiá ɩnʋ yɔ́fʋn owi tahɛ́. </span>
            <span class="Verse_Number" lang="nko">24</span>
            <span lang="nko">Alɩ brɛ́ ámʋtɔ á, ɔklʋn amʋ lawíé ntsu nsɩnɛ́. Ilefia afú kpɔnkpɔntɩ kʋ, ɔpʋ amʋ lɔ́wa dabɩ.</span>
          </div>
          <div class="Paragraph">
            <span class="Verse_Number" lang="nko">25</span>
            <span lang="nko">Bakɛ-bakɛ a, Yesu lɛ́natɩ́ ntsu ámʋsʋ ayabitɔ buo amʋ́. </span>
            <span class="Verse_Number" lang="nko">26</span>
            <span lang="nko">Brɛ́á bowun mʋ, ɔna ɔpʋ amʋsʋ á, benya ifú sʋ́rá okitikíti, blɩ́ bɛɛ, “Fúli ogyi.”</span>
          </div>
          <div class="Paragraph">
            <span class="Verse_Number" lang="nko">27</span>
            <span lang="nko">Támɛ ɔlɔwa ɔsa bláa amʋ́ ɔbɛ́ɛ, “Mlɩwa klʋn. Mɩ́ nɩ́. Mlɩmánya ifú.”</span>
          </div>
          <div class="Paragraph">
            <span class="Verse_Number" lang="nko">28</span>
            <span lang="nko">Petro lɛ́bláa Yesu ɔbɛ́ɛ, “Mɩ́ Wíé, nɩ́ fʋ́ nɩ́ mʋ́ á, ha mɩ́ ɛ́ annatɩ ɔpʋ amʋsʋ bɔtʋ fʋ́.”</span>
          </div>
          <div class="Paragraph">
            <span class="Verse_Number" lang="nko">29</span>
            <span lang="nko">Yesu lɛ́bláa mʋ ɔbɛ́ɛ, “Natɩ ba.” Petro lɛ́dalɩ ɔklʋn amʋtɔ ɔna ɔpʋ amʋsʋ ɔyɔ́ Yesu wá. </span>
            <span class="Verse_Number" lang="nko">30</span>
            <span lang="nko">Támɛ brɛ́á olowun alɩá afú ámʋ ɔnɔ́ bʋ ɔnlɩn á, ifú lowie mʋ ayetɔ. Mʋ́ sʋ ɔlɔwa mɛ bɩ. Mʋ́ʋ́ ɔlɔkplʋ́n kpolí Yesu ɔbɛ́ɛ, “Mɩ́ Wíé, hɔ mɩ!”</span>
          </div>
          <div class="Paragraph">
            <span class="Verse_Number" lang="nko">31</span>
            <span lang="nko">Ɩnʋnʋ Yesu lɛ́tɩnkɩ́ ɩbɩ kɩ́tá mʋ, bláa mʋ ɔbɛ́ɛ, “Fʋ́ hógyi mɔtsɔ́. Ntogyi sʋ́ fʋ́dɛ nwɛ́ɛn gyí?”</span>
          </div>
          <div class="Paragraph">
            <span class="Verse_Number" lang="nko">32</span>
            <span lang="nko">Benya dʋ́ wíé ɔklʋn amʋtɔ alɩ, afú ámʋ lɛ́ka itin. </span>
            <span class="Verse_Number" lang="nko">33</span>
            <span lang="nko">Ɩnʋ ahá ámʋ́ʋ́ bʋbʋ ɔklʋn amʋtɔ ámʋ bɛda akpawunu Yesu ayabitɔ, blɩ́ bɛɛ, “Lɛ́lɛ́, Bulu mʋ Bi fʋ́gyi.”</span>
          </div>
        </div>
        <div class="scrSection">
          <div class="Section_Head">
            <span lang="nko">Genesaretfɔ Alɔpʋ Tsa</span>
          </div>
          <div class="Parallel_Passage_Reference">
            <span lang="nko">(Marko 6:53-56)</span>
          </div>
          <div class="Paragraph">
            <span class="Verse_Number" lang="nko">34</span>
            <span lang="nko">Yesu mʋa amʋ́nyɔ bɛfa ɔpʋ amʋ yési Genesaret otsubúnɔ. </span>
            <span class="Verse_Number" lang="nko">35</span>
            <span lang="nko">Brɛ́á ɩnʋfɔ bɛbɩ ánɩ́ mʋ nɩ á, bɔwa abí ya amʋ́ awúlu fɛ́ɛ́sʋ́, há amʋ́ bɔpʋ alɔpʋ fɛ́ɛ́ ba mʋ. </span>
            <span class="Verse_Number" lang="nko">36</span>
            <span lang="nko">Bokokóli Yesu bɛɛ, ɔhá alɔpʋ amʋ abʋpʋ ɩbɩ da mʋ atadɩɛ ɔdanʋ́ kpán. Amʋ́á bɔpʋ ɩbɩ da mʋ́ fɛ́ɛ́ benya ɩlɔtsá.</span>
          </div>
        </div>
        <div class="scrSection">
          <div class="Section_Head">
            <span lang="nko">Atɩtɩfɔ Amándɩ́ɛ́</span>
          </div>
          <div class="Parallel_Passage_Reference">
            <span lang="nko">(Marko 7:1-13)</span>
          </div>
          <div class="Paragraph">
            <span class="Chapter_Number" lang="nko">15</span>
            <span class="Verse_Number" lang="nko">1</span>
            <span lang="nko">Mʋ́ ɔma a, Farisifɔ pʋ́ Mose mbla asunápʋ́ akʋ botsu Yerusalem ba Yesu wá, bɛfɩtɛ́ mʋ bɛɛ, </span>
            <span class="Verse_Number" lang="nko">2</span>
            <span lang="nko">“Ntogyi sʋ́ fʋ́ akasɩ́pʋ́ amʋ bʋtamagyi anɩ anáin amándɩ́ɛ́sʋ́. Bʋtamafwɩ́ ɩbɩ amándɩ́ɛ́ ɔkpasʋ asa bʋtegyi atɔ́?”</span>
          </div>
          <div class="Paragraph">
            <span class="Verse_Number" lang="nko">3</span>
            <span lang="nko">Yesu lɛ́lɛ mʋ́ ɔnɔ́ ɔbɛ́ɛ, “Ntogyi sʋ́ mlɩ ɛ́ mlɩ anáin amándɩ́ɛ́ sʋ mlɩmɛ́dɛ́ Bulu mbla ámʋsʋ gyí? </span>
            <span class="Verse_Number" lang="nko">4</span>
            <span lang="nko">Mose lɔ́wanlɩ́n wá Bulu mbla ámʋtɔ ɔbɛ́ɛ, &lt;Bu fʋ́ sɩ́ mʋa fʋ́ yín,&gt; ɔlɛtrá wanlɩ́n ɔbɛ́ɛ, &lt;Nɩ́ ɔkʋ lɛ́blɩ́ asʋkpan tsú mʋ sɩ ntɛ́ɛ mʋ yin ɩwɩ á, bʋmɔ́ɔ mʋ?&gt; </span>
            <span class="Verse_Number" lang="nko">5-6</span>
            <span lang="nko">Támɛ mlɩ mʋ́ mlɩaa, ɔha ɔbɛ́talɩ́ bláa mʋ sɩ ntɛ́ɛ mʋ yin ɔbɛ́ɛ, &lt;Tɔ́á tɛkɩ nɔ́pʋhá fʋ́ á, napʋ́há Bulu. Imehián ánɩ́ nɛ́trá kɩ fʋ.&gt; Mlɩ anáin amándɩ́ɛ́ sʋ mlɩtráa mlɩmɛ́dɛ́ Bulu mblasʋ gyí. </span>
            <span class="Verse_Number" lang="nko">7</span>
            <span lang="nko">Apinabwɛbí abwɛpʋ́! Ɔnɔkwalɩ Bulu ɔnɔ́sʋ́ ɔtɔɩ́pʋ́ Yesaia lɛ́blɩ́ tsú mlɩ ɩwɩ tswɩ ɔbɛ́ɛ,</span>
          </div>
          <div class="Line1">
            <span class="Verse_Number" lang="nko">8</span>
            <span lang="nko">&lt;Ahá ánfɩ bʋdɛpʋ amʋ́ ɔnɔ́ bú mɩ́,</span>
          </div>
          <div class="Line2">
            <span lang="nko">támɛ amʋ́ klʋn bʋ ɩfɔ́ mɩ́ wá.</span>
          </div>
          <div class="Line1">
            <span class="Verse_Number" lang="nko">9</span>
            <span lang="nko">Kpaalɩ bʋdɛ mɩ́ sum,</span>
          </div>
          <div class="Line2">
            <span lang="nko">tsúfɛ́ basí Bulu mbla tswɩ, yɔ́ bʋdɛ anyánkpʋ́sa mbla suná.&gt; ”</span>
          </div>
        </div>
        <div class="scrSection">
          <div class="Section_Head">
            <span lang="nko">Tɔ́á Ɩtɔkpɔ́ɩ́ Ɔha Bulu Ansɩ́tɔ́</span>
          </div>
          <div class="Parallel_Passage_Reference">
            <span lang="nko">(Marko 7:14-23)</span>
          </div>
          <div class="Paragraph">
            <span class="Verse_Number" lang="nko">10</span>
            <span lang="nko">Yesu lɛ́trá tɩ ɔdɔm amʋ ba mʋ ɩwɩ wá, ɔlɛbláa amʋ́ ɔbɛ́ɛ, “Mlɩyaa asʋ, mɛ́nɩ mlónu ɩ́nɩ asɩ. </span>
            <span class="Verse_Number" lang="nko">11</span>
            <span lang="nko">Megyí tɔ́á ɔha tegyi tɔ́kpɔ́ɩ́ mʋ Bulu ansɩ́tɔ́, mboún mʋ́á ɩtɛdálɩ tsu mʋ ɔnɔ́ tɔ́kpɔ́ɩ́ mʋ.”</span>
          </div>
          <div class="Paragraph">
            <span class="Verse_Number" lang="nko">12</span>
            <span lang="nko">Ɩnʋ mʋ akasɩ́pʋ́ amʋ bɛba mʋ wá bɛfɩtɛ́ mʋ bɛɛ, “Fʋyin ánɩ́ fʋ́ asʋn blɩ́hɛ́ anfɩ lawɔ Farisifɔ ámʋ?”</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">Yesu lɛ́lɛ mʋ́ ɔnɔ́ ɔbɛ́ɛ, “Bópulí oyígyíoyí ánɩ́ megyí mɩ́ Sɩ́ ámʋ́ʋ́ ɔbʋ ɔsʋ́sʋ́ ámʋ lóswíe tsitsá. </span>
            <span class="Verse_Number" lang="nko">14</span>
            <span lang="nko">Mlɩsi Farisifɔ ámʋ asʋ́n. Ansibi abwiepʋ́ bʋgyi, bʋdɛ ansibi abwiepʋ́ kpa. Nɩ́ nsibi obwiepʋ́ dɛ́ nsibi obwiepʋ́ kpa á, ɔbɔ́tɔ́ amʋ́ abanyɔ́ bʋtɛkpá wíé.”</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">Mʋ́ʋ́ Petro lɛ́bláa mʋ ɔbɛ́ɛ, “Lɛ yébi amʋ asɩ suna anɩ.”</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">Yesu lɛ́fɩtɛ́ amʋ́ ɔbɛ́ɛ, “Mʋ́ sʋ mlɩ ɛ́ mlɩtamanú asʋ́n asɩ? </span>
            <span class="Verse_Number" lang="nko">17</span>
            <span lang="nko">Mlɩméyín ánɩ́ tɔ́á iwíé ɔha ɔnɔ́ á, mʋ iputɔ itowíé, ɔtɛyɛ́lɛ mʋ́ wá ɔkpʋntɔ? </span>
            <span class="Verse_Number" lang="nko">18</span>
            <span lang="nko">Asʋ́ngyíasʋ́n ánɩ́ ɩtɛdálɩ tsu ɔha ɔnɔ́ á, mʋ klʋntɔ ɩ́tɛdálɩ tsu. Mʋ́tɔkpɔ́ɩ́ mʋ Bulu ansɩ́tɔ́ nɩ́. </span>
            <span class="Verse_Number" lang="nko">19</span>
            <span lang="nko">Tsúfɛ́ ɔha klʋntɔ ágywɩɩn laláhɛ tɛdálɩ tsu. Mʋ́tɛ́há ɔtɔmɔ́ ɔha, ɔtɔtɔ́ mbʋa, ɔtɔwá atsɩ mʋ́a ayin asʋ́n, otowí atɔ́, ɔtɔwá afunu, otetsii ɔha. </span>
            <span class="Verse_Number" lang="nko">20</span>
            <span lang="nko">Ɩ́nɩ aná tɔ́kpɔ́ɩ́ ɔha, támɛ nɩ́ ɔha mɔ́fwɩ ɩbɩ amándɩ́ɛ́ ɔkpasʋ asa olegyi atɔ́ á, ɩtamakpɔ́ɩ́ mʋ Bulu ansɩ́tɔ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔtsɩ Ɔkʋá Omegyí Yudayin Hógyi</span>
          </div>
          <div class="Parallel_Passage_Reference">
            <span lang="nko">(Marko 7:24-30)</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">Yesu lɛ́natɩ́ ɩnʋ yɔ́ Tiro mʋ́a Sidon nsáɩntɔ. </span>
            <span class="Verse_Number" lang="nko">22</span>
            <span class="See_In_Glossary" lang="nko">
              <a href="#" class="Glossary_Key" id="w_111">Kanaanyintse</a>
            </span>
            <span lang="nko"> ɔkʋá otsie ɩnʋ lɛ́ba Yesu wá. Ɔdɛ okitikíti sʋrá, olokokóli Yesu ɔbɛ́ɛ, “Dawid mʋ na, wun mɩ nwɛ! Ɔŋɛ laláhɛ bʋ mɩ́ bí tsɩ́hɛ́tɔ́. Ɩdɛ mʋ háan dʋbɩ.”</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">Támɛ Yesu mɛ́kpla mʋ. Ɩnʋ mʋ akasɩ́pʋ́ amʋ bobwií ɩpa há mʋ bɛɛ “Ha ɔtsɩ ámʋ ɔnatɩ, tsúfɛ́ obuo anɩ ɔdɛ okitikíti sʋrá dʋbɩ.”</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">Yesu lɛ́bláa ɔtsɩ ámʋ ɔbɛ́ɛ, “Israel akúfa fwɩhɛ́ pɛ́ wá Bulu lɔ́wa mɩ́.”</span>
          </div>
          <div class="Paragraph">
            <span class="Verse_Number" lang="nko">25</span>
            <span lang="nko">Támɛ ɔtsɩ ámʋ lɛ́da akpawunu mʋ ayabitɔ, bláa mʋ ɔbɛ́ɛ, “Mɩ́ Wíé, gyi mɩ bʋalɛ.”</span>
          </div>
          <div class="Paragraph">
            <span class="Verse_Number" lang="nko">26</span>
            <span lang="nko">Yesu lɛ́bláa mʋ ɔbɛ́ɛ, “Ɩma alɛá fɔ́swɩɩ́ nyebí atogyihɛ pʋ́há akɩ́aɩ.”</span>
          </div>
          <div class="Paragraph">
            <span class="Verse_Number" lang="nko">27</span>
            <span lang="nko">Ɔtsɩ ámʋ lɛ́lɛ mʋ́ ɔnɔ́ ɔbɛ́ɛ, “Owíé, ɩbʋ mʋ́tɔ́ alɩ, támɛ akɩ́aɩ ɛ́ bʋtegyi atogyihɛ mpupubi ánɩ́ ɩtɛkpákpa bun amʋ́ wíe ɔpʋ́nʋ́asɩ.”</span>
          </div>
          <div class="Paragraph">
            <span class="Verse_Number" lang="nko">28</span>
            <span lang="nko">Mʋ́ʋ́ Yesu lɛ́bláa mʋ ɔbɛ́ɛ, “Ɔtsɩ, fʋ́ hógyi lomoní. Ɩbá mʋ́tɔ́ ha fʋ alɩá fʋdeklé.” Ɩnʋnʋ ɩwɩ lɔ́wa mʋ bi ámʋ ɔnlɩn.</span>
          </div>
        </div>
        <div class="scrSection">
          <div class="Section_Head">
            <span lang="nko">Ahá Tsɔtsɔɔtsɔ Ɩlɔ Tsa</span>
          </div>
          <div class="Paragraph">
            <span class="Verse_Number" lang="nko">29</span>
            <span lang="nko">Tsú ɩnʋ á, Yesu lɔ́tsʋn Galilea ɔpʋ ɔnɔ́, dʋ́ yétsiá okúku kʋsʋ. </span>
            <span class="Verse_Number" lang="nko">30</span>
            <span lang="nko">Ahá tsɔtsɔɔtsɔ bɔpʋ abubúpʋ, ansibi abwiepʋ́, abɔ, amúmu pʋ́ ɩlɔ bámbá alɔpʋ́ bobun Yesu ayabiasɩ, ɔlɛtsa amʋ́ fɛ́ɛ́. </span>
            <span class="Verse_Number" lang="nko">31</span>
            <span lang="nko">Ahá ámʋ ɔnɔ́ lobwie amʋ́ brɛ́á bowun amúmu bʋdɛtɔɩ́, abubúpʋ ɩwɩ lawá amʋ́ ɔnlɩn, abɔ bʋna, ansibi abwiepʋ́ ɛ́ bʋdɛ atɔ́ wúun, bɛkanfʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_112">Israel</a>
            </span>
            <span lang="nko"> Bulu ámʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Ahá Mpɩ́m-na Atogyihɛ Ha</span>
          </div>
          <div class="Parallel_Passage_Reference">
            <span lang="nko">(Marko 8:1-10)</span>
          </div>
          <div class="Paragraph">
            <span class="Verse_Number" lang="nko">32</span>
            <span lang="nko">Yesu lɛ́tɩ mʋ akasɩ́pʋ́, bláa amʋ́ ɔbɛ́ɛ, “Ahá ánfɩ asʋ́n dɛ mɩ́ nwɛ wa. Ndɛ ɛkɛ sáásɩ́ ɔpá bʋbuo mɩ, bʋtráa bʋma tɔtɔá bégyi. Nɩ́ nɛhá amʋ́ bɔpʋ́ akʋ́n nátɩ́ á, ansɩ́tɔ́ béyebi amʋ́ ɔkpatɔ.”</span>
          </div>
          <div class="Paragraph">
            <span class="Verse_Number" lang="nko">33</span>
            <span lang="nko">Mʋ akasɩ́pʋ́ amʋ bɛfɩtɛ́ mʋ bɛɛ, “Nkʋ́nʋ́ abénya atogyihɛ há ɔdɔm anfɩ </span>
            <span class="See_In_Glossary" lang="nko">
              <a href="#" class="Glossary_Key" id="w_113">dimbí</a>
            </span>
            <span lang="nko"> ánfɩsʋ?”</span>
          </div>
          <div class="Paragraph">
            <span class="Verse_Number" lang="nko">34</span>
            <span lang="nko">Yesu lɛ́fɩtɛ́ amʋ́ ɔbɛ́ɛ, “Bodobodo afɩnɩ mlɩbʋ?”</span>
          </div>
          <div class="Paragraph">
            <span lang="nko">Bɛlɛ mʋ́ ɔnɔ́ bɛɛ, “Asienɔ́ pʋ́ aye pútúpútú kpalobí kʋ.”</span>
          </div>
          <div class="Paragraph">
            <span class="Verse_Number" lang="nko">35</span>
            <span lang="nko">Yesu lɛ́ha ɔdɔm amʋ betsiá asɩ. </span>
            <span class="Verse_Number" lang="nko">36</span>
            <span lang="nko">Mʋ́ʋ́ olotsu bodobodo asienɔ́ pʋ́ aye amʋ, dá Bulu ɩpán, olebiabía mʋ́tɔ́ há akasɩ́pʋ́ amʋ, beye ha amʋ́. </span>
            <span class="Verse_Number" lang="nko">37</span>
            <span lang="nko">Amʋ́ fɛ́ɛ́ begyi mwɛ. Bɔtɔsɩ́ síanhɛ amʋ bʋ́lá alakpá yílé asienɔ́. </span>
            <span class="Verse_Number" lang="nko">38</span>
            <span lang="nko">Ayin ánɩ́ begyi atɔ́ ámʋ nkʋlɛ bʋgyi mpɩ́m-na (4,000). Bʋmɛkla atsɩ mʋ́a nyebí.</span>
          </div>
          <div class="Paragraph">
            <span class="Verse_Number" lang="nko">39</span>
            <span lang="nko">Ɩnʋ Yesu lési ahá ámʋ ɔkpa, olowie ɔklʋntɔ fá ɔpʋ yɔ́ Magadanfɔ ɔsʋlʋ́sʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Farisifɔ Bodunká Ofúla</span>
          </div>
          <div class="Parallel_Passage_Reference">
            <span lang="nko">(Marko 8:11-13; Luka 12:54-56)</span>
          </div>
          <div class="Paragraph">
            <span class="Chapter_Number" lang="nko">16</span>
            <span class="Verse_Number" lang="nko">1</span>
            <span lang="nko">Ɛkɛ ɔkʋ </span>
            <span class="See_In_Glossary" lang="nko">
              <a href="#" class="Glossary_Key" id="w_114">Farisifɔ</a>
            </span>
            <span lang="nko"> pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_115">Sadukifɔ</a>
            </span>
            <span lang="nko"> akʋ bɛba Yesu ɔsɔ́kɩkpa. Mʋ́ sʋ bɛbláa mʋ bɛɛ, ɔbwɛ́ɛ osúna pʋsuna amʋ́ ánɩ́ lɛ́lɛ́ otsú Bulu wá. </span>
            <span class="Verse_Number" lang="nko">2</span>
            <span lang="nko">Yesu lɛ́bláa amʋ́ ɔbɛ́ɛ, “Nɩ́ owí ɩpɔn, nsaɩntɔ ɩpɛ́ á, mlɩtɛblɩ́ mlɩaa, &lt;Ɔkɛ nsaɩntɔ bɛ́dɩ.&gt; </span>
            <span class="Verse_Number" lang="nko">3</span>
            <span lang="nko">Nɩ́ nyankpʋ obílá tuun nyankɩ a, mlɩtɛblɩ́ mlɩaa, &lt;Ndɛ nyankpʋ obótswie tsʋn afú.&gt; Mlɩtɛtálɩ́ kɩ nsaɩntɔ, bɩ́ tɔ́á ɩbɛ́ba. Ntogyi sʋ́ mlɩmɛ́tálɩ́ nú tɔ́á mlɩdéwúun séi ánfɩ mʋ́ asɩ.</span>
            <span class="scrFootnoteMarker">
              <a href="#Footnote-MAT-7" />
            </span>
            <span class="Note_General_Paragraph" id="Footnote-MAT-7" title="g">
              <span class="Note_Target_Reference" lang="nko">16:2-3 </span>
              <span lang="nko">Mʋ́tɔ́ yée 2 mʋ́a 3 ɩma nwʋlʋ́ dada amʋ akʋtɔ.</span>
            </span>
            <span class="Verse_Number" lang="nko">4</span>
            <span lang="nko">Mlɩ ndɛmba-abí laláhɛ ánɩ́ mlɩladálɩ Bulu ɔma, mlɩdɛ́ osúna dunká amlɩwun, támɛ mlɩmóowun kʋkʋʋkʋ dʋn Bulu ɔnɔ́sʋ́ ɔtɔɩ́pʋ́ Yona osúna amʋ odu.”</span>
          </div>
          <div class="Paragraph">
            <span lang="nko">Ɩ́nɩ sʋ ɔlɛnatɩ́ sí amʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Farisifɔ Pʋ́ Sadukifɔ Bodobodotu-afá</span>
          </div>
          <div class="Parallel_Passage_Reference">
            <span lang="nko">(Marko 8:14-21)</span>
          </div>
          <div class="Paragraph">
            <span class="Verse_Number" lang="nko">5</span>
            <span lang="nko">Yesu akasɩ́pʋ́ amʋ bʋmɛkaɩ́n tsú bodobodo kɩ́tá asa bɛfa ɔpʋ amʋ yɔ́ ɔbɩn. </span>
            <span class="Verse_Number" lang="nko">6</span>
            <span lang="nko">Yesu lɛ́da amʋ́ ɔlá ɔbɛ́ɛ, “Mlɩkɩ wankláán Farisifɔ pʋ́ Sadukifɔ Bodobodotu-afásʋ́.”</span>
          </div>
          <div class="Paragraph">
            <span class="Verse_Number" lang="nko">7</span>
            <span lang="nko">Akasɩ́pʋ́ amʋ bɛfɩtɛ́ aba bɛɛ, “Bodobodo amʋ́ʋ́ anɩmɛ́dɛ́ ámʋ sʋ́ ɔdɛ asʋ́n ánfɩ blɩ́ lóó?”</span>
          </div>
          <div class="Paragraph">
            <span class="Verse_Number" lang="nko">8</span>
            <span lang="nko">Yesu lónu asʋ́n ánɩ́ bʋdɛblɩ́. Mʋ́ʋ́ ɔlɛbláa amʋ́ ɔbɛ́ɛ, “Óo, mlɩ hógyi mɔ́tsɔ́. Ntogyi sʋ́ mlɩdɛ́blɩ́ mlɩaa bodobodo ámʋ́ʋ́ mlɩmɛ́dɛ́ ámʋ sʋ? </span>
            <span class="Verse_Number" lang="nko">9</span>
            <span lang="nko">Ɩmɔkʋ́wánkɩ́ mlɩ kɩ? Mlɩlatan bodobodo apin anu ámʋ́ʋ́ nɛha ahá mpɩ́m-nu (5,000) begyi amʋsʋ? Alakpá afɩnɩ lésían mlɩlɔ́tɔsɩ́? </span>
            <span class="Verse_Number" lang="nko">10</span>
            <span lang="nko">Ntɛ́ɛ mlɩlatan bodobodo apin asienɔ́ ámʋ́ʋ́ nɛha ahá mpɩ́m-na (4,000) begyi amʋsʋ? Alakpá afɩnɩ lésián mlɩlɔ́tɔsɩ́?” </span>
            <span class="Verse_Number" lang="nko">11</span>
            <span lang="nko">Ntogyi sʋ́ ɩmɔkʋ́wánkɩ́ mlɩ ánɩ́ megyí bodobodo ɩwɩ asʋ́n ndɛblɩ́? Bláa ndɛ mlɩ bláa mbɛ́ɛ, “Mlɩkɩ wankláán Farisifɔ pʋ́ Sadukifɔ Bodobodotu-afásʋ́.”</span>
          </div>
          <div class="Paragraph">
            <span class="Verse_Number" lang="nko">12</span>
            <span lang="nko">Ɩnʋ asa ɩlɔwankɩ́ amʋ́ ánɩ́ megyí Bodobodotu-afásʋ́ ɔdɛ, mboún amʋ́ atosunáhɛ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔhá Ánɩ́ Yesu Gyí</span>
          </div>
          <div class="Parallel_Passage_Reference">
            <span lang="nko">(Marko 8:27-30; Luka 9:18-21)</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">Brɛ́á Yesu lówie Kaesarea Filipi nsáɩntɔ á, ɔlɛfɩtɛ́ mʋ akasɩ́pʋ́ ɔbɛ́ɛ, “Ma ahá bɛɛ mɩ́, Nyankpʋsa-Mʋ-Bi ánfɩ ngyi?”</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">Bɛlɛ mʋ́ ɔnɔ́ bɛɛ, “Akʋ bɛɛ, fʋ́gyí Asú Ɔbɔpʋ́ Yohane. Akʋ bɛɛ, Bulu Ɔnɔ́sʋ́ Ɔtɔɩ́pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_116">Elia</a>
            </span>
            <span lang="nko">. Akʋ ɛ́ bɛɛ, </span>
            <span class="See_In_Glossary" lang="nko">
              <a href="#" class="Glossary_Key" id="w_117">Yeremia</a>
            </span>
            <span lang="nko"> ntɛ́ɛ Bulu ɔnɔ́sʋ́ ɔtɔɩ́pʋ́ bambá ɔkʋ.”</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">Mʋ́ʋ́ ɔlɛfɩtɛ́ amʋ́ ɔbɛ́ɛ, “Mlɩ ɛ́ mɛ́? Mlɩa mɩ́gyí ma?”</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">Simon Petro lɛ́lɛ mʋ́ ɔnɔ́ ɔbɛ́ɛ, “Fʋ́gyí Kristo, (ɔhá ámʋ́ʋ́ Bulu ladá mʋ ofúli amʋ) nɩ. Bulu Ɔkɩankpapʋ amʋ mʋ Bi.”</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">Ɩnʋ Yesu lɛ́bláa mʋ ɔbɛ́ɛ, “Bulu layúlá fʋ́ Simon, Yona mʋ bi, tsúfɛ́ megyí nyankpʋsa ɔkʋkʋ lɛ́lɛ ɔnɔkwalɩ anfɩ ɔwan súná fʋ́. Mɩ́ Sɩ́ ámʋ́ʋ́ ɔbʋ ɔsʋ́sʋ́ ámʋ nɩ. </span>
            <span class="Verse_Number" lang="nko">18</span>
            <span lang="nko">Ɩ́nɩ sʋ mɩ́ ɛ́ ndɛ fʋ́ bláa mbɛ́ɛ, fʋ́ dá gyí Petro. Mʋ́ asɩ gyí, &lt;Bʋtá.&gt; Bʋtá ánfɩsʋ néyi mɩ́ ɔpasua dɩ́nká nɩ́. Lowu túmi mɛ́ɛtalɩ́ gyí mʋ́sʋ́ ɛkɛkɛɛkɛ. </span>
            <span class="Verse_Number" lang="nko">19</span>
            <span lang="nko">Nɔ́pʋ Bulu iwíegyí ámʋ asáafɩ wá fʋ́ ɩbɩtɔ. Asʋ́ngyíasʋ́n ánɩ́ fékiná ɔsʋlʋ́ʋ anfɩsʋ á, Bulu ɛ́ obékiná mʋ́ ɔsʋ́sʋ́. Mʋ́á fótsulá á, Bulu ɛ́ obótsulá mʋ́sʋ́ ɔsʋ́sʋ́.”</span>
          </div>
          <div class="Paragraph">
            <span class="Verse_Number" lang="nko">20</span>
            <span lang="nko">Ɩnʋ ɔlɛda amʋ́ ɔlá kpákpáákpá ɔbɛ́ɛ, bʋmábláa ɔhaa ánɩ́ mʋgyí Kristo amʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Ɩwɩɔsɩn Pʋ́ Mʋ Lowu Ɩwɩ Asʋ́n Blɩ́</span>
          </div>
          <div class="Parallel_Passage_Reference">
            <span lang="nko">(Marko 8:31--9:1; Luka 9:22-27)</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">Tsú brɛ́ ámʋsʋ á, Yesu léfi asɩ ɔdɛ asʋ́ntɔ́ lɛ súná amʋ́ ɔbɛ́ɛ, “Ilehián ánɩ́ mɔ́yɔ Yerusalem yówun ɩwɩɔsɩn tsɔtsɔɔtsɔ Yudafɔ ahandɛ, Bulu </span>
            <span class="See_In_Glossary" lang="nko">
              <a href="#" class="Glossary_Key" id="w_118">igyí</a>
            </span>
            <span lang="nko"> ahapʋ́ dɛhɛn pʋ́ Mose mbla asunápʋ́ ɩbɩtɔ. Bɔ́mɔ mʋ, támɛ Bulu ɔbɛ́lakʋ́sʋ́a mʋ ɛkɛ sáásɩ́ tsú afúlitɔ.”</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Mʋ́ sʋ Petro lɛ́tɩ mʋ ya ɩtsɛ́tɔ́, yɛ́ka mʋ itin ɔbɛ́ɛ, “Mɩ́ Wíé, Bulu ogyáa mʋ́ tɛ́ɩ́ ya fʋ́ ɩwɩ. Ɩ́nɩ mába fʋsʋ ɛkɛkɛɛkɛ.”</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">Ɩnʋ ɔlɛdamlí bláa Petro ɔbɛ́ɛ, “</span>
            <span class="See_In_Glossary" lang="nko">
              <a href="#" class="Glossary_Key" id="w_119">Satan</a>
            </span>
            <span lang="nko">, natɩ tɛɩ mɩ́sʋ́! Fʋdɛ mɩ́ ɔkpa tíin. Megyí tɔ́á Bulu dɛ́gywɩɩ́n fʋdɛgywɩɩ́n, anyánkpʋ́sa klɛ́ fʋdɛgywɩɩ́n.”</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">Mʋ́ʋ́ ɔlɛbláa mʋ akasɩ́pʋ́ amʋ ɔbɛ́ɛ, “Nɩ́ ɔkʋ dékléá obóbuo mɩ á, osíi tɔ́á otekle bwɛ, otsu mʋ </span>
            <span class="See_In_Glossary" lang="nko">
              <a href="#" class="Glossary_Key" id="w_120">oyikpalíhɛ</a>
            </span>
            <span lang="nko"> bobuo mɩ. </span>
            <span class="Verse_Number" lang="nko">25</span>
            <span lang="nko">Tsúfɛ́ nɩ́ ɔkʋ lɛ́prɩ mʋ nkpa á, ɩbɔ́hʋlɩ́ɩ mʋ. Támɛ nɩ́ ɔkʋ lési mʋ nkpa há mɩ́ sʋ á, ɔbɛ́lanyá nkpa ánɩ́ ɩtamatá. </span>
            <span class="Verse_Number" lang="nko">26</span>
            <span lang="nko">Nɩ́ ɔkʋ onyá ɔyɩ́tɔ́ atɔ́ fɛ́ɛ́, támɛ ɔhʋ́lɩ mʋ ɔkláa a, labi mɔmʋ ɩlɔwa há mʋ? Ntɛ́ɛ ntɔ ɔha ɔbɛ́talɩ́ pʋ́tsɛ mʋ nkpa? </span>
            <span class="Verse_Number" lang="nko">27</span>
            <span lang="nko">Tsúfɛ́ mɩ́, Nyankpʋsa-Mʋ-Bi ánfɩ nɛ́ba mɩ́ Sɩ́ numnyamtɔ, mɩ́a mʋ abɔpʋ. Ɩnʋ́ nɛ́ka ɔhagyíɔha ɩkɔ alɩá mʋ tsiátɔ́ gyi nɩ́. </span>
            <span class="Verse_Number" lang="nko">28</span>
            <span lang="nko">Ɔnɔkwalɩ ndɛ mlɩ bláa. Akʋ bʋbʋ mlɩtɔ nfɩ ánɩ́ bʋmóowu, yɔ́fʋn brɛ́á bawun ánɩ́ mɩ́, Nyankpʋsa-Mʋ-Bi ánfɩ nɛbá mɩ́ iwíe ogyíkpá.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Ɩwɩtsɛ́ɛ</span>
          </div>
          <div class="Parallel_Passage_Reference">
            <span lang="nko">(Marko 9:2-13; Luka 9:28-36)</span>
          </div>
          <div class="Paragraph">
            <span class="Chapter_Number" lang="nko">17</span>
            <span class="Verse_Number" lang="nko">1</span>
            <span lang="nko">Nkensíé ɔma a, Yesu lɛ́kpa Petro mʋa Yakobo pʋ́ mʋ pio Yohane, bɔdʋ yɔ́ ɩbʋ kʋsʋ. </span>
            <span class="Verse_Number" lang="nko">2</span>
            <span lang="nko">Amʋ́ ansɩ́tɔ́ ɩnʋ á, Yesu ɩwɩ lɛtsɛ. Mʋ ansɩ́tɔ́ lɔ́wankɩ́ fɛ́ owí, mʋ atadɩɛ ɛ́ lɛdamlí fútútúútú. </span>
            <span class="Verse_Number" lang="nko">3</span>
            <span lang="nko">Ɩnʋnʋ mʋ akasɩ́pʋ́ abasá ámʋ bowun ánɩ́ Mose mʋa </span>
            <span class="See_In_Glossary" lang="nko">
              <a href="#" class="Glossary_Key" id="w_121">Elia</a>
            </span>
            <span lang="nko"> bɛlɛ ɩwɩ ɔwan, amʋ́a Yesu bʋdɛtɔɩ́. </span>
            <span class="Verse_Number" lang="nko">4</span>
            <span lang="nko">Mʋ́ʋ́ Petro lɛ́bláa Yesu ɔbɛ́ɛ, “Mɩ́ Wíé, ɩbʋ alɛ́á abétsiá nfɩ. Nɩ́ fótsulá á, ha ada abú asa. Fʋ́ klɛ́ kʋlɛ, Mose klɛ́ kʋlɛ, Elia ɛ́ klɛ́ kʋlɛ.”</span>
          </div>
          <div class="Paragraph">
            <span class="Verse_Number" lang="nko">5</span>
            <span lang="nko">Brɛ́á ɔdɛ asʋ́n ánfɩ blɩ́ á, agyinde wánkɩ́hɛ́ kʋ lobobun amʋ́sʋ́. Ɩnʋ ɔmɛ kʋ lɛdalɩ tsu agyinde ámʋtɔ ɔbɛ́ɛ, “Ɔ́nɩ gyí mɩ́ Bí ɔdwɛpʋ́á olegyi mɩ ansɩ́ nɩ́. Mlɩnu mʋ ɔmɛ.”</span>
          </div>
          <div class="Paragraph">
            <span class="Verse_Number" lang="nko">6</span>
            <span lang="nko">Ifú lɛhɩɛ kɩ́tá amʋ́ brɛ́á bonu asʋ́n ánfɩ. Mʋ́ sʋ bɔwa ɔsa mlí bun ɔsʋlʋ́tɔ. </span>
            <span class="Verse_Number" lang="nko">7</span>
            <span lang="nko">Mʋ́ʋ́ Yesu lɛ́ba bɔpʋ ɩbɩ dada amʋ́, bláa amʋ́ ɔbɛ́ɛ, “Mlɩkʋsʋ, mlɩmánya ifú.” </span>
            <span class="Verse_Number" lang="nko">8</span>
            <span lang="nko">Ɩnʋ bɔwa ansɩ́ kɩ a, bʋmɛtrá wun ɔhaa dʋn Yesu nkʋlɛ.</span>
          </div>
          <div class="Paragraph">
            <span class="Verse_Number" lang="nko">9</span>
            <span lang="nko">Brɛ́á bʋdɛ ɩbʋ ámʋ kplɩ́ á, Yesu lɛ́da amʋ́ ɔlá ɔbɛ́ɛ, bʋmábláa ɔhaa tɔ́á bayówun, yɔ́fʋn ɛkɛá Bulu ɔbɔ́kʋsʋ́a Nyankpʋsa-Mʋ-Bi ámʋ tsú afúlitɔ.</span>
          </div>
          <div class="Paragraph">
            <span class="Verse_Number" lang="nko">10</span>
            <span lang="nko">Mʋ akasɩ́pʋ́ amʋ bɛfɩtɛ́ mʋ bɛɛ, “Ntogyi sʋ́ Mose mbla asunápʋ́ amʋ bɛɛ, ilehián ánɩ́ Elia obéyinkí bá asa Kristo amʋ ɔbɛ́ba?”</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">Ɔlɛlɛ mʋ́ ɔnɔ́ ɔbɛ́ɛ, “Ɔnɔkwalɩ igyi. Elia obégyankpá bá bɛla tógyítɔ́ yáɩ́ wankláán. </span>
            <span class="Verse_Number" lang="nko">12</span>
            <span lang="nko">Ndɛ mlɩ bláa mbɛ́ɛ, Elia layínkí bá dodoodo, támɛ ɔhaa mɛ́bɩ mʋ. Bɔwa mʋ amʋmʋyɔ. Alɩ kɛ́n mɩ́, Nyankpʋsa-Mʋ-Bi ánfɩ ɛ́ nówun ɩwɩɔsɩn amʋ́ ɩbɩtɔ nɩ́.”</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">Ɩnʋ á, ɩlɔwankɩ́ akasɩ́pʋ́ amʋ ánɩ́ Asú Ɔbɔpʋ́ Yohane ɩwɩ asʋ́n ɔdɛblɩ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɩlɔ Dɩ́dahɛ Ɔlɔpʋ́ Tsa</span>
          </div>
          <div class="Parallel_Passage_Reference">
            <span lang="nko">(Marko 9:14-29; Luka 9:37-43a)</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">Brɛ́á beyinkí kplɩ́ bowie ɔdɔm amʋ wá á, oyin ɔkʋ lɛ́ba bɛda akpawunu Yesu ayabitɔ, bláa mʋ ɔbɛ́ɛ, </span>
            <span class="Verse_Number" lang="nko">15</span>
            <span lang="nko">“Mɩ́ Wíé, wun mɩ́ bí ánfɩ nwɛ, tsúfɛ́ ɩlɔ dɩ́dahɛ dɛ mʋ háan. Otetsíá dɩda wíé ntsu mʋ́a ogyátɔ́. </span>
            <span class="Verse_Number" lang="nko">16</span>
            <span lang="nko">Nɔpʋ mʋ ba fʋ́ akasɩ́pʋ́ amʋ, támɛ bʋmɛtalɩ́ tsá mʋ ɩlɔ.”</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">Yesu lɛ́lɛ mʋ́ ɔnɔ́ ɔbɛ́ɛ, “Ndɛmba-abíá mlɩmá hógyi, mlɩ tsiátɔ́ ma alɛ. Alɩ́ nétsiá mlɩ wá yɔ́ ekekegyíɛkɛ nɩ́? Nnyá klʋn ha mlɩ yɔ́fʋn ɔmɛnkɛ? Mlɩkpa kebi ámʋ ba mɩ!” </span>
            <span class="Verse_Number" lang="nko">18</span>
            <span lang="nko">Ɩnʋ ɔlɔkplʋ́n gya ɔŋɛ laláhɛ amʋ. Ɩlɛdalɩ kebi ámʋtɔ, ɩwɩ lɔ́wa mʋ ɔnlɩn.</span>
          </div>
          <div class="Paragraph">
            <span class="Verse_Number" lang="nko">19</span>
            <span lang="nko">Mʋ́ ɔma a, akasɩ́pʋ́ amʋ bɛfɩtɛ́ Yesu ɩtsɛ́tɔ́ bɛɛ, “Ntogyi sʋ́ anɩ mʋ́ anɩmɛ́talɩ́ gya ɔŋɛ laláhɛ amʋ dálɩ kebi ámʋtɔ?”</span>
          </div>
          <div class="Paragraph">
            <span class="Verse_Number" lang="nko">20-21</span>
            <span lang="nko">Mʋ́ʋ́ ɔlɛbláa amʋ́ ɔbɛ́ɛ, “Mlɩ hógyi mɔtsɔ́ kʋ́ráá. Mbláa mlɩ ɔnɔkwalɩ. Nɩ́ mlɩ hógyi lomoní fɛ́ takyí-akpin ibí á, tɛkɩ mlɛ́talɩ́ bláa ɩbʋ ánfɩ mlɩaa ipúli. Lɛ́lɛ́ ibópulí, tɔtɔɔtɔ mɔ́ɔdʋn mlɩ bwɛ.”</span>
            <span class="scrFootnoteMarker">
              <a href="#Footnote-MAT-8" />
            </span>
            <span class="Note_General_Paragraph" id="Footnote-MAT-8" title="h">
              <span class="Note_Target_Reference" lang="nko">17:21 </span>
              <span lang="nko">Mʋ́tɔ́ yée 21 bʋ nwʋlʋ́ dada amʋ akʋtɔ: </span>
              <span class="Alternate_Reading" lang="nko">Támɛ ɩ́nɩ odu mʋ́ á, nkɛ́tɩ mpáɩ mʋ́a ɔnɔ́klɩ́ pɛ́ mlɛ́talɩ́ pʋ́gya mʋ́.</span>
            </span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Lowu Ɩwɩ Asʋ́n Blɩ́ Otse Nyɔɔsɩ</span>
          </div>
          <div class="Parallel_Passage_Reference">
            <span lang="nko">(Marko 9:30-32; Luka 9:43b-45)</span>
          </div>
          <div class="Paragraph">
            <span class="Verse_Number" lang="nko">22-23</span>
            <span lang="nko">Brɛ́á akasɩ́pʋ́ amʋ fɛ́ɛ́ bɛba befia Galilea ɔmátɔ́ á, Yesu lɛ́bláa amʋ́ ɔbɛ́ɛ, “Bɛ́lɛ mɩ́, Nyankpʋsa-Mʋ-Bi ánfɩ há adʋ́n bɔ́mɔ mɩ́, támɛ Bulu ɔbɔ́kʋsʋ́a mɩ ɛkɛ sáásɩ́.”</span>
          </div>
          <div class="Paragraph">
            <span lang="nko">Asʋ́n ánfɩ lɛhɩɛ han akasɩ́pʋ́ amʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Bulu Ɔtswɛ́kpa Ofí Ɩkɔka</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">Yesu mʋa mʋ akasɩ́pʋ́ bɛba Kapernaum wúlutɔ. Ɩnʋ </span>
            <span class="See_In_Glossary" lang="nko">
              <a href="#" class="Glossary_Key" id="w_122">Bulu ɔtswɛ́kpa</a>
            </span>
            <span lang="nko"> ofíkɔ ahɔ́pʋ akʋ bɛba bɛfɩtɛ́ Petro bɛɛ, “Fʋ́ wíe tɛká Bulu ɔtswɛ́kpa ofí ɩkɔ?”</span>
          </div>
          <div class="Paragraph">
            <span class="Verse_Number" lang="nko">25</span>
            <span lang="nko">Petro lɛ́bláa amʋ́ ɔbɛ́ɛ, “Ɔtɛká.”</span>
          </div>
          <div class="Paragraph">
            <span lang="nko">Brɛ́á Petro lɔ́yɔ wóyítɔ́ a, Yesu légyankpá fɩ́tɛ́ mʋ ɔbɛ́ɛ, “Simon, nkálɩ gyí fʋ́ agywɩɩn? Amɛndɩ tɛ́ká dútɛ mʋ́a lampóo há awíe? Afɔɔ́ ntɛ́ɛ wúlu awíe?”</span>
          </div>
          <div class="Paragraph">
            <span class="Verse_Number" lang="nko">26</span>
            <span lang="nko">Petro lɛ́bláa mʋ ɔbɛ́ɛ, “Afɔɔ́ tɛká.”</span>
          </div>
          <div class="Paragraph">
            <span lang="nko">Mʋ́ʋ́ Yesu lɛ́bláa mʋ ɔbɛ́ɛ, “Yɛ́ɛ mʋ́mʋ́ wúlu awíe bagyi ɩwɩ nɩ́? </span>
            <span class="Verse_Number" lang="nko">27</span>
            <span lang="nko">Támɛ mmedéklé mbɛ́ɛ, abɔ́kʋsʋ́ lɩ́ɩ́ amʋ́sʋ́ sʋ á, tsu ɔdadʋwa afʋyɔ ɔpʋ ɔnɔ́ yɔtswɩ. Kɩ klɛmɛtɩ́ gyankpapʋ ánɩ́ fɛ́lɛ ɔnɔ́tɔ́. Fénya kɔ́ba ánɩ́ ɩbɔ́fʋn anɩ abanyɔ́ ofíkɔ ámʋ ka. Lɛ mʋ́, afʋyɛka ha amʋ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ma Ɔbɔ́bwɛ Ɔhandɛ?</span>
          </div>
          <div class="Parallel_Passage_Reference">
            <span lang="nko">(Marko 9:33-37; Luka 9:46-48)</span>
          </div>
          <div class="Paragraph">
            <span class="Chapter_Number" lang="nko">18</span>
            <span class="Verse_Number" lang="nko">1</span>
            <span lang="nko">Bɛba Kapernaum wúlutɔ, akasɩ́pʋ́ amʋ bɛba Yesu wá bɛfɩtɛ́ mʋ bɛɛ, “Ma gyí ɔhandɛ Bulu iwíegyí ámʋtɔ?”</span>
          </div>
          <div class="Paragraph">
            <span class="Verse_Number" lang="nko">2</span>
            <span lang="nko">Yesu lɛ́tɩ kebi ɔkʋ bɛlɩɩ́ amʋ́ ansɩ́tɔ́, </span>
            <span class="Verse_Number" lang="nko">3</span>
            <span lang="nko">ɔlɛblɩ́ ɔbɛ́ɛ, “Ɔnɔkwalɩ ndɛ mlɩ bláa. Nɩ́ mlɩmɛ́tsɛ, bwɛ ɩwɩ fɛ́ nyebí á, mlɩmóowie Bulu iwíegyí ámʋtɔ. </span>
            <span class="Verse_Number" lang="nko">4</span>
            <span lang="nko">Ɔhagyíɔha ánɩ́ ɔlɛba ɩwɩasɩ fɛ́ kebi ánfɩ á, mʋgyí ɔhandɛ Bulu iwíegyí ámʋtɔ nɩ́. </span>
            <span class="Verse_Number" lang="nko">5</span>
            <span lang="nko">Ɔhagyíɔha ánɩ́ ɔlɔhɔ kebiá ogyi alɩ mɩ́ dátɔ́ lahɔ mɩ.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔha Kpa Wá Lakpantɔ</span>
          </div>
          <div class="Parallel_Passage_Reference">
            <span lang="nko">(Marko 9:42-48; Luka 17:1-2)</span>
          </div>
          <div class="Paragraph">
            <span class="Verse_Number" lang="nko">6</span>
            <span lang="nko">“Nɩ́ ɔkʋ lɛ́ha ahá ánfɩ bʋmɔkʋ́dan mɩ́sʋ́ hógyitɔ ánfɩtɔ ɔkʋ lɔ́bwɛ lakpan á, nɩ́ bɛda nfúókwɛbʋ síán mʋ ɔmɛtɔ, tswɩ mʋ wá ɔpʋ okluklúkpá, mɔ́ mʋ pó á, ɩbʋ alɛ́ dʋn. </span>
            <span class="Verse_Number" lang="nko">7</span>
            <span lang="nko">Ɔyɩ́tɔ́ atsiápʋ́ bʋgyɔ́wɩ nɩ́. Tsúfɛ́ ɩtɔ́á ɩtɛhá ɔha tɔbwɛ́ lakpan bʋ ɩnʋ. Ɩbɛ́ba alɩ, támɛ ɔhá ánɩ́ ɩna mʋsʋ mʋ ba lɔ́bwɛ lakpan ɔgyɔ́wɩ nɩ́.</span>
          </div>
          <div class="Paragraph">
            <span class="Verse_Number" lang="nko">8</span>
            <span lang="nko">“Mʋ́ sʋ nɩ́ fʋ́ ɩbɩ ntɛ́ɛ fʋ́ yabi tɛ́há fʋtɛdɩda hógyitɔ á, ka mʋ́ lɛ, afʋtswɩ mʋ́ tsalɩfwɩ. Ɩbʋ alɛ́á fɔ́pʋ ɩbɩ kʋlɛ ntɛ́ɛ yabi kʋlɛ nyá nkpa ánɩ́ ɩtamatá, dʋn ánɩ́ fɔ́pʋ ɩbɩ anyɔ ntɛ́ɛ ayabi anyɔ wíé ogyá ánɩ́ ɩtamaduntɔ. </span>
            <span class="Verse_Number" lang="nko">9</span>
            <span lang="nko">Nɩ́ fʋ́ nsíbi tɛ́há fʋ́tɔbwɛ́ lakpan á, loti mʋ́ lɛ, afʋtswɩ mʋ́ tsalɩfwɩ. Ɩbʋ alɛ́á fɔ́pʋ nsibi kʋlɛ nyá nkpa ánɩ́ ɩtamatá, dʋn ánɩ́ fɔ́pʋ ansibi anyɔ wíé ɩsʋbɩtɩ́ ogyá ánɩ́ ɩtamaduntɔ.</span>
          </div>
        </div>
        <div class="scrSection">
          <div class="Section_Head">
            <span lang="nko">Kufa Fwɩhɛ́</span>
          </div>
          <div class="Parallel_Passage_Reference">
            <span lang="nko">(Luka 15:3-7)</span>
          </div>
          <div class="Paragraph">
            <span class="Verse_Number" lang="nko">10-11</span>
            <span lang="nko">“Mlɩkɩ wankláán ánɩ́ mlɩmɛ́ɛkɩ nyebí pútúpútú ánfɩtɔ ɔkʋkʋ ansɩ́tɔ́ kótíkótí. Ndɛ mlɩ bláa mbɛ́ɛ, bʋbʋ Bulu-abɔpʋ ánɩ́ bʋtɔkɔ́sɩ́ pʋ́ amʋ́ asʋ́n ya mɩ́ Sɩ́ ɔsʋ́sʋ́. </span>
            <span class="scrFootnoteMarker">
              <a href="#Footnote-MAT-9" />
            </span>
            <span class="Note_General_Paragraph" id="Footnote-MAT-9" title="i">
              <span class="Note_Target_Reference" lang="nko">18:11 </span>
              <span lang="nko">Mʋ́tɔ́ yée 11 bʋ nwʋlʋ́ dada amʋ akʋtɔ: </span>
              <span class="Alternate_Reading" lang="nko">Tsúfɛ́ mɩ́, Nyankpʋsa-Mʋ-Bi ánfɩ nɛba ánɩ́ nɔ́hɔ ahá ámʋ́ʋ́ bafwɩ́ ámʋ nkpa.</span>
            </span>
          </div>
          <div class="Paragraph">
            <span class="Verse_Number" lang="nko">12</span>
            <span lang="nko">“Mlɩyɔ asʋ́n ánfɩtɔ amlɩkɩ. Nɩ́ ɔkʋ bʋ akúfa lafakʋlɛ (100), amʋ́tɔ́ ɔkʋlɛ ɔfwɩ́ á, ntɔ ɔhá ámʋ tɔbwɛ́? Megyí si otesí adukwebá-kwebá (99) atráhɛ amʋ lɩ́ɩ́ okúku amʋsʋ, yódunká ɔkʋlɛ pɛ́ ámʋ́ʋ́ alafwɩ́ ámʋ? </span>
            <span class="Verse_Number" lang="nko">13</span>
            <span lang="nko">Ɔnɔkwalɩ ndɛ mlɩ bláa. Nɩ́ owun mʋ a, mʋ ansɩ́ bégyi mʋ ɩwɩ dʋn adukwebá-kwebá atráhɛ amʋ́ʋ́ bʋmɔfwɩ ámʋ. </span>
            <span class="Verse_Number" lang="nko">14</span>
            <span lang="nko">Alɩ kɛ́n mlɩ Sɩ́ ámʋ́ʋ́ ɔbʋ ɔsʋ́sʋ́ ámʋ médékle ɔbɛ́ɛ, nyebí pútúpútú ánfɩtɔ ɔkʋkʋ ɛ́ ɔfwɩ́ nɩ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Nɩ́ Fʋ́ Bá Ɔpʋ́ Ɩlá Gyi Fʋ</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">“Nɩ́ fʋ́ bá ohógyipʋ ɔpʋ́ ɩlá gyi fʋ á, yɔ mʋ wá, mlɩ abanyɔ́ pɛ́ amlɩblɩ mʋ́. Nɩ́ olonu ɩwɩasɩ á, falányá opíó. </span>
            <span class="Verse_Number" lang="nko">16</span>
            <span lang="nko">Támɛ nɩ́ omonu ɩwɩasɩ á, kpa ɔbakʋ́lɛ ntɛ́ɛ abanyɔ́ manta ɩwɩsʋ amlɩyɔ mʋ wá, mɛ́nɩ bégyi asʋ́ngyíasʋ́n ánɩ́ mlɛ́blɩ́ ɩwɩ adánsɩɛ fɛ́ alɩá Bulu asʋ́n lɛblɩ́. </span>
            <span class="Verse_Number" lang="nko">17</span>
            <span lang="nko">Nɩ́ omonu amʋ́ asʋ́n ɛ́ á, pʋ asʋ́n ámʋ ya mlɩ ɔpasuafɔ. Támɛ nɩ́ omonu amʋ́ asʋ́n ɛ́ á, mʋ́mʋ́ bu mʋ ɔmátɔ́yín ntɛ́ɛ lampóo ɔhɔ́pʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Asʋ́nkiná Pʋ́ Mʋ́sʋ́ Tsulá</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">“Ɔnɔkwalɩ ndɛ mlɩ bláa. Asʋ́ngyíasʋ́n ánɩ́ mlékiná ɔsʋlʋ́ʋ anfɩsʋ á, Bulu obékiná mʋ́ ɔsʋ́sʋ́. Mʋ́á mlótsulá á, Bulu obótsulá mʋ́sʋ́ ɔsʋ́sʋ́.</span>
          </div>
          <div class="Paragraph">
            <span class="Verse_Number" lang="nko">19</span>
            <span lang="nko">“Ntráa ndɛblɩ́ mbɛ́ɛ, nɩ́ mlɩ abanyɔ́ mlɔbwɛ́ agywɩɩn kʋlɛ ɔsʋlʋ́ʋ anfɩsʋ kʋ́lɩ́ tɔkʋ á, mɩ́ Sɩ́ ámʋ́ʋ́ ɔbʋ ɔsʋ́sʋ́ ámʋ ɔbɔ́bwɛ mʋ́ há mlɩ. </span>
            <span class="Verse_Number" lang="nko">20</span>
            <span lang="nko">Tsúfɛ́ ɔtɩ́nɛgyíɔtɩ́nɛ́ ánɩ́ ahá abanyɔ́-abasá befia mɩ́ dátɔ́ á, mbʋ amʋ́ wá.”</span>
          </div>
        </div>
        <div class="scrSection">
          <div class="Section_Head">
            <span lang="nko">Osúmpʋ́ Owuntɔlɩnpʋ Ɩwɩ Yébi</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">Mʋ́ʋ́ Petro lɛ́ba bɛfɩtɛ́ Yesu ɔbɛ́ɛ, “Mɩ́ Wíé, tsefɩnɩ nsíkie mɩ́ bá nɩ́ ɔpʋ́ ɩlá gyi mɩ? Tse sienɔ́ lóó?”</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Yesu lɛ́bláa mʋ ɔbɛ́ɛ, “Ó-o, megyí tse sienɔ́ fésikíé mʋ, tsé aduesienɔ́ (70) aku asienɔ́. </span>
            <span class="Verse_Number" lang="nko">23</span>
            <span lang="nko">Ɩ́nɩ sʋ Bulu iwíegyí ámʋ igyi fɛ́ asʋ́n ánfɩ. Owíe ɔkʋ lɔ́bwɛ agywɩɩn ánɩ́ mʋa mʋ asúmpʋ́ bóbu akúnta. </span>
            <span class="Verse_Number" lang="nko">24</span>
            <span lang="nko">Brɛ́á olefi mʋ́ asɩ á, mʋ asúmpʋ́ bɛkpa amʋ́tɔ́ ɔkʋá ɔdɛ mʋ ɩkɔ mpɩ́m-mpɩ́mtɔ́ ba mʋ. </span>
            <span class="Verse_Number" lang="nko">25</span>
            <span lang="nko">Támɛ osúmpʋ́ amʋ má tɔtɔá ɔbɔ́pʋká ɩkɔ ámʋ sʋ á, owíe amʋ lɛ́ha ɔbɛ́ɛ bʋfɛ́ɛ mʋa mʋ ka, mʋ abí pʋ́ mʋ atɔ́ fɛ́ɛ́ pʋ́kɩ́tá ɩkɔ ámʋtɔ. </span>
            <span class="Verse_Number" lang="nko">26</span>
            <span lang="nko">Ɩnʋ á, osúmpʋ́ amʋ lɔ́kʋsʋ́ dá akpawunu owíe amʋ ayabitɔ, bwíí ɩpa há mʋ ɔbɛ́ɛ, &lt;Mɩ́ Wíé, nya klʋn ha mɩ. Ɩbwɛ́ nɛ́ka fʋ́ ɩkɔ ámʋ fɛ́ɛ́.&gt; </span>
            <span class="Verse_Number" lang="nko">27</span>
            <span lang="nko">Mʋ asʋ́n lɔwa mʋ wie amʋ nwɛ. Mʋ́ sʋ olesi ɩkɔ ámʋ fɛ́ɛ́ kíé mʋ, há mʋ ɔlɛnatɩ́.</span>
          </div>
          <div class="Paragraph">
            <span class="Verse_Number" lang="nko">28</span>
            <span lang="nko">“Támɛ brɛ́á osúmpʋ́ amʋ lɛ́dalɩ ɩnʋ á, ɔlɔyɔ́tʋ mʋ osúmba ɔkʋá ɔdɛ mʋ ɩkɔ kpalobí kʋ. Ɔlɛkɩtá mʋ ba ámʋ ɔmɛtɔ kínkíínkín, bláa mʋ ɔbɛ́ɛ, &lt;Pʋ mɩ́ kɔ́ba ha mɩ!&gt; </span>
            <div class="pictureColumn">
              <img id="Figure-MAT-2" class="picture" src="DN00464b.tif" alt="DN00464b.tif" />
              <div class="pictureCaption">
                <span lang="nko">Ɔlɛkɩtá mʋ ba ámʋ ɔmɛtɔ kínkíínkín, bláa mʋ ɔbɛ́ɛ, // &lt;Pʋ mɩ́ kɔ́ba ha mɩ!&gt;</span>
                <span lang="nko" class="reference">Mateo 18:29</span>
              </div>
            </div>
            <span class="Verse_Number" lang="nko">29</span>
            <span lang="nko">Mʋ osúmba amʋ ɛ́ lɛ́da akpawunu bwíí ɩpa há mʋ, bláa mʋ ɔbɛ́ɛ, &lt;Nya klʋn ha mɩ. Ɩbwɛ́ nɛ́ka fʋ́ kɔ.&gt; </span>
            <span class="Verse_Number" lang="nko">30</span>
            <span lang="nko">Támɛ osúmpʋ́ anfɩ mʋ́ mótsulá. Ɔlɛha ánɩ́ bʋpʋ́ʋ mʋ yɔwa obu yɔ́fʋn ɛkɛá ɔbɛ́ka mʋ ɩkɔ ámʋ. </span>
            <span class="Verse_Number" lang="nko">31</span>
            <span lang="nko">Mʋ asúmba bowun tɔ́á alapʋ́gyi mʋ ba ámʋ a, ilowie amʋ́ ɩwɩtɔ. Mʋ́ sʋ bɔyɔ yɛ́bláa amʋ́ wíe asʋ́n ámʋ fɛ́ɛ́. </span>
            <span class="Verse_Number" lang="nko">32</span>
            <span lang="nko">Mʋ́ʋ́ amʋ́ wíe amʋ lɛ́ha bɛtɩ osúmpʋ́ amʋ ba, ɔlɛbláa mʋ ɔbɛ́ɛ, &lt;Osúmpʋ́ owuntɔlɩnpʋ, fʋ́ ɩpabwií sʋ nesi ɩkɔ tsɔtsɔɔtsɔ ámʋ́ʋ́ fʋ́dɛ mɩ́ ámʋ fɛ́ɛ́ kíé fʋ́. </span>
            <span class="Verse_Number" lang="nko">33</span>
            <span lang="nko">Ɩma alɛá fʋ́ mʋ́ fówun fʋ́ bá ámʋ nwɛ fɛ́ alɩá nowun fʋ nwɛ?&gt; </span>
            <span class="Verse_Number" lang="nko">34</span>
            <span lang="nko">Ɔblɔ́ lɛkɩtá owíe amʋ. Mʋ́ sʋ ɔlɛha ɔbɛ́ɛ, bʋwáa mʋ obu, abʋpɩtɩ mʋ atɔ́ yɔ́fʋn ɛkɛá ɔbɛ́ka ɩkɔ ámʋ fɛ́ɛ́.</span>
          </div>
          <div class="Paragraph">
            <span class="Verse_Number" lang="nko">35</span>
            <span lang="nko">“Alɩ́ mɩ́ Sɩ́ ámʋ́ʋ́ ɔbʋ ɔsʋ́sʋ́ ámʋ ɔbɔ́bwɛ mlɩtɔ okugyíɔkʋá omesi mʋ ba lakpan kíé mʋ tsú mʋ klʋntɔ nɩ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔkákiná Ɩwɩ Atosunáhɛ́</span>
          </div>
          <div class="Parallel_Passage_Reference">
            <span lang="nko">(Marko 10:1-12)</span>
          </div>
          <div class="Paragraph">
            <span class="Chapter_Number" lang="nko">19</span>
            <span class="Verse_Number" lang="nko">1</span>
            <span lang="nko">Brɛ́á Yesu lɔ́tɔɩ́ tá á, ɔlɛnatɩ́ Galilea ɔmátɔ́ yɔ́ Yudea ɔmátɔ́ Yordan ntsu ámʋ ɔbɩn. </span>
            <span class="Verse_Number" lang="nko">2</span>
            <span lang="nko">Ɔdɔm kpɔnkpɔɔnkpɔntɩ bobuo mʋ, ɔlɛtsa amʋ́ ɩlɔ ɩnʋ.</span>
          </div>
          <div class="Paragraph">
            <span class="Verse_Number" lang="nko">3</span>
            <span lang="nko">Farisifɔ akʋ bɛba mʋ wá bɔsɔ mʋ kɩ, fɩ́tɛ́ mʋ bɛɛ, “Anɩ Mbla lɛ́ha ɔkpa ánɩ́ oyin ɔbɛ́talɩ́ kíná mʋ ka ɔkpagyíɔkpasʋ?”</span>
          </div>
          <div class="Paragraph">
            <span class="Verse_Number" lang="nko">4</span>
            <span lang="nko">Yesu lɛ́bláa amʋ́ ɔbɛ́ɛ, “Mlɩmɔ́kʋ́kla Bulu asʋ́n ámʋ kɩ ánɩ́ brɛ́ ámʋ́ʋ́ Bulu léfi ɔyɩ́ asɩ á, ɔtsɩ mʋ́a oyin ɔ́lɔbwɛ? </span>
            <span class="Verse_Number" lang="nko">5</span>
            <span lang="nko">Bulu lɛ́blɩ́ ɔbɛ́ɛ, &lt;Ɩ́nɩ sʋ oyin obótu sí mʋ sɩ mʋa mʋ yin yɛ́mantá mʋ kasʋ, amʋ́ abanyɔ́ bɔ́bwɛ ɔyʋlʋ́ʋ kʋlɛ nɩ.&gt; </span>
            <span class="Verse_Number" lang="nko">6</span>
            <span lang="nko">Mʋ́ sʋ ndɛ mlɩ bláa mbɛ́ɛ, bʋtráa bʋmegyí abanyɔ́, támɛ babwɛ́ ɔbakʋ́lɛ. Ahá ánɩ́ Bulu labwɛ́ amʋ́ ɩkʋlɛ a, ɔhaa mámaɩ́n amʋ́ abasʋ.”</span>
          </div>
          <div class="Paragraph">
            <span class="Verse_Number" lang="nko">7</span>
            <span lang="nko">Farisifɔ ámʋ bɛfɩtɛ́ mʋ bɛɛ, “Ntogyi sʋ́ Mose lɔ́wa mbla ɔbɛ́ɛ, oyin ɔbɛ́talɩ́ wánlɩ́n ɔkákiná ɔwʋlʋ́ pʋ́kíná mʋ ka?”</span>
          </div>
          <div class="Paragraph">
            <span class="Verse_Number" lang="nko">8</span>
            <span lang="nko">Yesu lɛ́bláa amʋ́ ɔbɛ́ɛ, “Mlɩ klʋntɔ odwin sʋ́ Mose lɛ́ha mlɩ ɔkpa ɔbɛ́ɛ, mlɩkína mlɩ aká, tɛkɩ megyí alɩ Bulu lɔ́bwɛ mʋ́ brɛ́á olefi ɔyɩ́ ámʋ asɩ nɩ́. </span>
            <span class="Verse_Number" lang="nko">9</span>
            <span lang="nko">Támɛ ndɛ mlɩ bláa mbɛ́ɛ, nɩ́ oyin okíná mʋ ka láyétsiá ɔtsɩ bámbá á, alatɔ́ mbʋa. Ɔkpa oduásʋ́á oyin ɔbɛ́talɩ́ kíná mʋ ka pɛ́ gyí aladálɩ mʋ ɔma.”</span>
          </div>
          <div class="Paragraph">
            <span class="Verse_Number" lang="nko">10</span>
            <span lang="nko">Mʋ́ʋ́ mʋ akasɩ́pʋ́ amʋ bɛblɩ́ bɛɛ, “Nɩ́ alɩ okúlu mʋa ɔká abatsiátɔ asʋ́n igyi nɩ́ mʋ́ á, mʋ́mʋ́ ɩma alɛ́á oyin mʋa ɔtsɩ bétsiá aba pó.”</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">Yesu lɛ́bláa amʋ́ ɔbɛ́ɛ, “Megyí ahá fɛ́ɛ́ ɔbɛ́talɩ́ hɔ atosunáhɛ́ anfɩ. Nkɛ́tɩ ahá ánɩ́ Bulu lɔ́pʋhá amʋ́ pɛ́. </span>
            <span class="Verse_Number" lang="nko">12</span>
            <span lang="nko">Tsúfɛ́ ɩna ɔkpa tsɔtsɔɔtsɔsʋ ayin akʋ bʋtamatsía aká. Ayin ámʋ akʋ á, alɩ́ bɔkwɩɩ́ amʋ́ nɩ́. Akʋ ɛ́ anyánkpʋ́sa láflo amʋ́. Akʋ ɛ́ basin kpankʋ Bulu iwíegyí ámʋ sʋ. Ɔhá ánɩ́ ɔbɛ́talɩ́ á, ɔhɔ́ɔ mɩ́ atosunáhɛ́ anfɩ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Nyebí Yulá</span>
          </div>
          <div class="Parallel_Passage_Reference">
            <span lang="nko">(Marko 10:13-16; Luka 18:15-17)</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">Aha akʋ bɛkpa nyebí ba Yesu bɛɛ, ɔpʋ́ʋ ɩbɩ dɩnka amʋ́sʋ́, ɔkʋlɩ Bulu oyúla ha amʋ́. Támɛ akasɩ́pʋ́ amʋ bɔwa ɩyɩn wá amʋ́. </span>
            <span class="Verse_Number" lang="nko">14</span>
            <span lang="nko">Mʋ́ʋ́ Yesu lɛ́bláa akasɩ́pʋ́ amʋ ɔbɛ́ɛ, “Mlɩha nyebí ámʋ ɔkpa abʋba mɩ́ wá. Mlɩmátin amʋ́ ɔkpa, tsúfɛ́ ahá ánfɩ odu bʋ́ Bulu iwíegyí ámʋ nɩ.”</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">Mʋ́ʋ́ ɔlɔpʋ ɩbɩ dɩ́ndɩ́nka amʋ́sʋ́, ɔlɛnatɩ́ ɩnʋ á.</span>
          </div>
        </div>
        <div class="scrSection">
          <div class="Section_Head">
            <span lang="nko">Atonyahɛ́ Ɩwɩ Atosunáhɛ́</span>
          </div>
          <div class="Parallel_Passage_Reference">
            <span lang="nko">(Marko 10:17-31; Luka 18:18-30)</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">Ɛkɛ ɔkʋ oyin ɔkʋ lɛ́ba Yesu wá bɛfɩtɛ́ mʋ ɔbɛ́ɛ, “Osunápʋ́, yilé mɔmʋ nɔ́bwɛ asa nénya nkpa ánɩ́ ɩtamatá?”</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">Yesu lɛ́fɩtɛ́ mʋ ɔbɛ́ɛ, “Ntogyi sʋ́ fʋdɛ mɩ́ yilé ɩwɩ asʋ́n fɩtɛ́? Ɔbakʋ́lɛ pɛ́ gyí ɔha yilé. Mʋgyí Bulu. Támɛ nɩ́ fʋdekléá fʋnyáa nkpa ánɩ́ ɩtamatá á, mʋ́mʋ́ gyi Bulu mbla asʋ́n ámʋsʋ.”</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">Oyin ámʋ lɛ́lafɩ́tɛ́ mʋ ɔbɛ́ɛ, “Mʋ́tɔ́ mɔmʋ?”</span>
          </div>
          <div class="Paragraph">
            <span lang="nko">Yesu lɛ́bláa mʋ ɔbɛ́ɛ, “Mámɔ ɔha, mátɔ mbʋa, máwi atɔ́, máka asʋ́n dɩ́nká fʋ́ básʋ́. </span>
            <span class="Verse_Number" lang="nko">19</span>
            <span lang="nko">Bu fʋ́ sɩ́ mʋa fʋ́ yín, afʋdwɛ fʋ́ bá fɛ́ fʋ́ ɩwɩ.”</span>
          </div>
          <div class="Paragraph">
            <span class="Verse_Number" lang="nko">20</span>
            <span lang="nko">Ɔyasubi ámʋ lɛ́bláa Yesu ɔbɛ́ɛ, “Ntegyi mʋ́ fɛ́ɛ́sʋ́. Ntɔ ɛ́ ntráa bwɛ?”</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">Yesu lɛ́bláa mʋ ɔbɛ́ɛ, “Nɩ́ fʋdekléá fɔ́fʋn mʋ́ á, yɛfɛ fʋ́ ɩwɩsʋ atɔ́ fɛ́ɛ́, afʋye kɔ́ba amʋ ha ahiánfɔ, mɛ́nɩ fénya siadɩɛ ɔsʋ́sʋ́. Fɔbwɛ́ mʋ́ tá á, ba afʋbobuo mɩ.”</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Brɛ́á ɔyasubi ámʋ lónu asʋ́n ánfɩ á, ɩlɛhɩɛ́ han mʋ, ɔlɛnatɩ́ díín, tsúfɛ́ ɔhɩ́ɛ́ ɔbʋ atɔ́.</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">Mʋ́ʋ́ Yesu lɛ́bláa mʋ akasɩ́pʋ́ ɔbɛ́ɛ, “Ɔnɔkwalɩ ndɛ mlɩ bláa mbɛ́ɛ, ɩbɛ́hɩɛ wá ɔnlɩn asa ɩwɩ onyapʋ́ obówie Bulu iwíegyí ámʋtɔ. </span>
            <span class="Verse_Number" lang="nko">24</span>
            <span lang="nko">Ntráa ndɛ mlɩ bláa mbɛ́ɛ, ɩlɔpɔn ha </span>
            <span class="See_In_Glossary" lang="nko">
              <a href="#" class="Glossary_Key" id="w_123">kpɔ́sɔ́</a>
            </span>
            <span lang="nko"> ánɩ́ ɔbɔ́tsʋn ɔbɩn-atɔ ɔbɔ́tɔ́, dʋn ánɩ́ ɩwɩ onyapʋ́ obówie Bulu iwíegyí ámʋtɔ.”</span>
          </div>
          <div class="Paragraph">
            <span class="Verse_Number" lang="nko">25</span>
            <span lang="nko">Akasɩ́pʋ́ amʋ bonu asʋ́n ánfɩ á, ɔnɔ́ lobwie amʋ́. Ɩ́nɩ sʋ bɛfɩtɛ́ bɛɛ, “Mʋ́mʋ́ ma mɛɛ Bulu ɔbɔ́hɔ nkpa?”</span>
          </div>
          <div class="Paragraph">
            <span class="Verse_Number" lang="nko">26</span>
            <span lang="nko">Ɩnʋ Yesu lɛ́lɩɩ́ kɩ amʋ́ alɩɩ. Mʋ́ʋ́ ɔlɛbláa amʋ́ ɔbɛ́ɛ, “Anyánkpʋ́satɔ mʋ́ á, ɔhaa mɛ́ɛtalɩ́ bwɛ́ ɩ́nɩ, támɛ Bulu mʋ́ tɛtálɩ́ bwɛ́ tógyítɔ́.”</span>
          </div>
          <div class="Paragraph">
            <span class="Verse_Number" lang="nko">27</span>
            <span lang="nko">Mʋ́ʋ́ Petro lɛ́fɩtɛ́ mʋ ɔbɛ́ɛ, “Ɩ́nɩá anɩlasí tógyítɔ́ tswɩ bobuo fʋ á, ntɔ abénya tsú fʋ́ búotɔ?”</span>
          </div>
          <div class="Paragraph">
            <span class="Verse_Number" lang="nko">28</span>
            <span lang="nko">Yesu lɛ́bláa amʋ́ ɔbɛ́ɛ, “Ɔnɔkwalɩ ndɛ mlɩ bláa. Brɛ́á Bulu ɔbwɛ́ ɔyɩ́ pɔpwɛ amʋ, mɩ́, Nyankpʋsa-Mʋ-Bi ánfɩ netsíá mɩ́ numnyam owíe obíá ámʋsʋ á, mlɩ ahá ánfɩ mlɩbuo mɩ ánfɩ ɛ́ mlétsiá awíe mbíá dúanyɔsʋ, gyi </span>
            <span class="See_In_Glossary" lang="nko">
              <a href="#" class="Glossary_Key" id="w_124">Israel</a>
            </span>
            <span lang="nko"> abusuan dúanyɔ ámʋ asʋ́n. </span>
            <span class="Verse_Number" lang="nko">29</span>
            <span lang="nko">Ɔhagyíɔha ánɩ́ alanátɩ́ sí mʋ wóyí, mʋ apíó, mʋ sɩ mʋa mʋ yin, mʋ abí ntɛ́ɛ ɔsʋlʋ́ʋ mɩ́ sʋ á, Bulu ɔbɛ́la há mʋ mʋ́ tsé dú tsé lafa, trá lahá mʋ nkpa ánɩ́ ɩtamatá. </span>
            <span class="Verse_Number" lang="nko">30</span>
            <span lang="nko">Támɛ agyankpapʋ akʋ bɛ́ba bemlí amapʋ, amapʋ amʋ akʋ ɛ́ bébemlí agyankpapʋ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ndɔtɔ Agyʋ́má Ayɔpʋ́ Ɩwɩ Yébi</span>
          </div>
          <div class="Paragraph">
            <span class="Chapter_Number" lang="nko">20</span>
            <span class="Verse_Number" lang="nko">1</span>
            <span lang="nko">Yesu lɛ́trá bláa amʋ́ ɔbɛ́ɛ, “Mʋ́ sʋ Bulu iwíegyí ámʋ igyi fɛ́ asʋ́n ánfɩ. Ɔdɔtɔpʋ ɔkʋ létsiá. Ɛkɛ ɔkʋ ɔlɔkʋsʋ́ nyankɩ-nyankɩ ɔyɔ́ ɩpa agyípʋ́ odunkákpá, abʋyɔyɔ agyʋ́má mʋ ndɔtɔ. </span>
            <span class="Verse_Number" lang="nko">2</span>
            <span lang="nko">Mʋa amʋ́nyɔ begyi bíá ánɩ́ ɔbɛ́ka amʋ́ alɩá bʋtɔhɔ ɛkɛwʋ́lɛ, ɔlɔpʋ amʋ́ sɩ́sɩ́ agyʋ́má ámʋ ɔyɔkpá. </span>
            <span class="Verse_Number" lang="nko">3</span>
            <span lang="nko">Dokwebátɔ́ a, ɔlɛdalɩ yɔ dɩnsʋ, oloyówun akʋ ɛ́ bʋlɩɩ́, bʋmɛdɛ́ tɔtɔ bwɛ. </span>
            <span class="Verse_Number" lang="nko">4</span>
            <span lang="nko">Olotsu amʋ́ ɛ́ ɔbɛ́ɛ bʋyɔ́yɔ agyʋ́má mʋ ndɔtɔ ha mʋ. Ɩbwɛ́ ɔbɛ́ka amʋ́ tɔ́á ɩbʋ alɛ́. Mʋ́ sʋ bɔyɔ. </span>
            <span class="Verse_Number" lang="nko">5</span>
            <span lang="nko">Dódúanyɔ pʋ́ dɔsatɔ ɛ́ á, ɔlɛtrá pʋ akʋ sɩ́sɩ́ ndɔ ámʋtɔ. </span>
            <span class="Verse_Number" lang="nko">6</span>
            <span lang="nko">Ntʋ́pwɛ donutɔ, brɛ́á ɔlɛdalɩ a, ɔlɛtrá wun akʋá bʋlɩɩ́ kpaalɩ. Mʋ́ʋ́ ɔlɛfɩtɛ́ amʋ́ ɔbɛ́ɛ, &lt;Ntogyi sʋ́ ndɛ fɛ́ɛ́ mlɩlɩ́ɩ́ nfɩ, mlɩmɛ́dɛ́ tɔtɔ bwɛ?&gt; </span>
            <span class="Verse_Number" lang="nko">7</span>
            <span lang="nko">Bɛbláa mʋ bɛɛ, &lt;Ɔhaa mɔ́kʋ́bɔ́ anɩ ɩpa.&gt; Mʋ́ʋ́ ɔlɛbláa amʋ́ ɔbɛ́ɛ, &lt;Mʋ́mʋ́ mlɩ ɛ́ mlɩbɔtsʋn yɔyɔ agyʋ́má mɩ́ ndɔtɔ.&gt;</span>
          </div>
          <div class="Paragraph">
            <span class="Verse_Number" lang="nko">8</span>
            <span lang="nko">“Brɛ́á owí lɔpɔn a, ɔdɔtɔpʋ amʋ lɛ́tɩ mʋ agyʋ́másʋ́ ɔkɩ́pʋ bláa mʋ ɔbɛ́ɛ, ɔtɩ́ɩ ɩpa agyípʋ́ ámʋ fɛ́ɛ́, ɔkáa amʋ́ akɔ. Ɔkáa amʋ́ tsu amapʋ amʋsʋ alɩɩ bɔtʋ agyankpapʋ amʋ. </span>
            <span class="Verse_Number" lang="nko">9</span>
            <span lang="nko">Brɛ́á ɩpa agyípʋ́ amʋ bɛba a, agyʋ́másʋ́ ɔkɩ́pʋ amʋ lɛ́ka ahá ámʋ́ʋ́ bɔyɔ donutɔ ámʋ alɩá bʋtɔhɔ ɛkɛwʋ́lɛ. </span>
            <span class="Verse_Number" lang="nko">10</span>
            <span lang="nko">Brɛ́á ɩlɔtʋ agyankpapʋ amʋ a, bʋkɩ bɛɛ bénya dʋn alɩ, támɛ alɩ kɛ́n ɔlɛka amʋ́ ɛ́ nɩ́. </span>
            <span class="Verse_Number" lang="nko">11</span>
            <span lang="nko">Mʋ́ sʋ ɔlɛka amʋ́ akɔ tá á, agyankpapʋ amʋ bɔwa tɔtɔ́ɩ ɔdɔtɔpʋ amʋsʋ bɩ. </span>
            <span class="Verse_Number" lang="nko">12</span>
            <span lang="nko">Bɛblɩ́ bɛɛ, &lt;Amapʋ anfɩ mʋ́ á, dɔnhwɩ́rɩ kʋlɛ pɛ́ bɔyɔ agyʋ́má. Anɩ mʋ́ anɩlalɩ́ɩ́ owí kpankpli ánfɩsʋ yɔ́ agyʋ́má, támɛ faká anɩa amʋ́nyɔ fɛ́ɛ́ akɔ kʋlɛ.&gt;</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">“Ɔdɔtɔpʋ amʋ lɛ́bláa amʋ́tɔ́ ɔkʋlɛ ɔbɛ́ɛ, &lt;Agya, yɛ́ɛ mmɔkʋ́tafá fʋ o! Megyí ɩtɔ́ ámʋ́ʋ́ mɩ́a fʋnyɔ anɩlɛ́blɩ́ ámʋ napʋ́há fʋ́ á? </span>
            <span class="Verse_Number" lang="nko">14</span>
            <span lang="nko">Pʋ fʋ́ atɔ́ natɩ. Mɩ́déklé mbɛ́ɛ, nɛ́ha amapʋ amʋ alɩá naká fʋ́. </span>
            <span class="Verse_Number" lang="nko">15</span>
            <span lang="nko">Mma ɔkpa ánɩ́ nɔ́pʋ mɩ́ kɔ́ba bwɛ́ tɔ́á ndeklé? Ntɛ́ɛ mɩ́ awɩtɔlɛwa dɛ́ fʋ́ ɩwɩtɔ wie?&gt;</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">“Alɩ́ amapʋ bɔ́bwɛ agyankpapʋ, agyankpapʋ ɛ́ bɔ́bwɛ amapʋ nɩ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Lowu Ɩwɩ Asʋ́n Blɩ́ Otse Saasɩ</span>
          </div>
          <div class="Parallel_Passage_Reference">
            <span lang="nko">(Marko 10:32-34; Luka 18:31-34)</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">Brɛ́á Yesu ɔyɔ́ Yerusalem a, ɔlɛkpa akasɩ́pʋ́ dúanyɔ ámʋ ya ɩtsɛ́tɔ́ bláa amʋ́ ɔbɛ́ɛ, </span>
            <span class="Verse_Number" lang="nko">18</span>
            <span lang="nko">“Mlɩnu! Ayɔ́ Yerusalem. Ɩnʋ á, bɛ́lɛ mɩ́, Nyankpʋsa-Mʋ-Bi ánfɩ há Bulu </span>
            <span class="See_In_Glossary" lang="nko">
              <a href="#" class="Glossary_Key" id="w_125">igyí</a>
            </span>
            <span lang="nko"> ahapʋ́ dɛhɛn pʋ́ Mose mbla asunápʋ́. Bɛ́ha mɩ́ lowu ɩpɔ́n. </span>
            <span class="Verse_Number" lang="nko">19</span>
            <span lang="nko">Bɔ́pʋ mɩ́ wá ahá ánɩ́ bʋmegyí Yudafɔ ɩbɩtɔ bɔ́bwɛ mɩ́ ahinlá, bɔ́nwɛn mɩ́ mplɩ, dá mɩ́ mántá </span>
            <span class="See_In_Glossary" lang="nko">
              <a href="#" class="Glossary_Key" id="w_126">oyikpalíhɛsʋ</a>
            </span>
            <span lang="nko">. Támɛ Bulu ɔbɛ́lakʋ́sʋ́a mɩ ɛkɛ sáásɩ́ tsú afúlitɔ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Abí Oyín Ɔkʋ Atɔ Kʋlɩ́hɛ́</span>
          </div>
          <div class="Parallel_Passage_Reference">
            <span lang="nko">(Marko 10:35-45)</span>
          </div>
          <div class="Paragraph">
            <span class="Verse_Number" lang="nko">20</span>
            <span lang="nko">Mʋ́ʋ́ Sebedeo mʋ ka lɛ́kpa mʋ abi anyɔ bɛba, ɔlɛda akpawunu Yesu ayabitɔ, kʋ́lɩ́ mʋ ɔbɛ́ɛ, ɔbwɛ́ɛ tɔkʋ ha mʋ.</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">Yesu lɛ́fɩtɛ́ mʋ ɔbɛ́ɛ, “Ntɔ fʋdeklé?”</span>
          </div>
          <div class="Paragraph">
            <span lang="nko">Ɔtsɩ ámʋ lɛ́bláa mʋ ɔbɛ́ɛ, “Ha mɩ́ abi anyɔ ánfɩtɔ ɔkʋlɛ otsia fʋ́ gyɔpɩsʋ, ɔkʋlɛ ɛ́ otsia fʋ́ bɩnasʋ brɛ́á fʋ́dɛ </span>
            <span class="See_In_Glossary" lang="nko">
              <a href="#" class="Glossary_Key" id="w_127">iwíe gyí</a>
            </span>
            <span lang="nko">.”</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Yesu lɛ́bláa amʋ́ ɔbɛ́ɛ, “Mlɩméyín tɔ́á mlɩdɛ́kʋlɩ́.” Ɔlɛfɩtɛ́ Yohane mʋa Yakobo ɔbɛ́ɛ, “Mlɛ́talɩ́ wun ɩwɩɔsɩn ámʋ́ʋ́ nɛbá bowun amʋ?”</span>
          </div>
          <div class="Paragraph">
            <span lang="nko">Bɛbláa mʋ bɛɛ, “Ee, abɛ́talɩ́.”</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">Mʋ́ʋ́ ɔlɛbláa amʋ́ ɔbɛ́ɛ, “Mlówun ɩwɩɔsɩn ámʋ mʋ́, támɛ mma túmi ánɩ́ nɛ́lɛ ahá ánɩ́ bétsiá mɩ́ gyɔpɩsʋ ntɛ́ɛ mɩ́ bɩnasʋ. Otsiákpá ɩnʋ ɩda gyo ahá ámʋ́ʋ́ mɩ́ Sɩ́ Bulu lalá ɩnʋ yáɩ́ há ámʋ.”</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">Brɛ́á akasɩ́pʋ́ dú atráhɛ amʋ bonu asʋ́n ánfɩ á, Yakobo mʋa Yohane ɩwɩ lɔ́wa amʋ́ ɔblɔ́. </span>
            <span class="Verse_Number" lang="nko">25</span>
            <span lang="nko">Mʋ́ʋ́ Yesu lɛ́tɩ amʋ́, bláa amʋ́ ɔbɛ́ɛ, “Mlɩyin ánɩ́ ɔmátɔ́fɔsʋ agyípʋ́ bʋtɛhɩ́ɛ́ amʋ́ ahá, amʋ́ ahandɛ ɛ́ bʋtenyá túmi amʋ́sʋ́. </span>
            <span class="Verse_Number" lang="nko">26</span>
            <span lang="nko">Támɛ mlɩtɔ mʋ́ á, ɩmába alɩ. Ɔhagyíɔha ánɩ́ odekléá ɔbɔ́bwɛ mlɩtɔ ɔhandɛ a, ɔbwɛ́ɛ mʋ ɩwɩ osúmpʋ́ ha mʋ aba atráhɛ. </span>
            <span class="Verse_Number" lang="nko">27</span>
            <span lang="nko">Ɔhá ánɩ́ odekléá ɔbɔ́bwɛ mlɩ nkpá ogyápʋ ɔbwɛ́ɛ mlɩ ɔkpábi. </span>
            <span class="Verse_Number" lang="nko">28</span>
            <span lang="nko">Alɩ kɛ́n mɩ́, Nyankpʋsa-Mʋ-Bi ánfɩ ɛ́ mmɛba mbɛ́ɛ, bʋsúm mɩ́ nɩ́. Ahá osúmkpá nɛba, ampʋ mɩ́ nkpa hɔ ahá tsɔtsɔɔtsɔ nkpa.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ansibi Abwiepʋ́ Abanyɔ́ Ɩlɔ Tsa</span>
          </div>
          <div class="Parallel_Passage_Reference">
            <span lang="nko">(Marko 10:46-52; Luka 18:35-43)</span>
          </div>
          <div class="Paragraph">
            <span class="Verse_Number" lang="nko">29</span>
            <span lang="nko">Brɛ́á Yesu mʋa mʋ akasɩ́pʋ́ bʋdɛdalɩ Yeriko wúlutɔ bɔyɔ́ á, ɔdɔm kpɔnkpɔɔnkpɔntɩ bobuo amʋ́. </span>
            <span class="Verse_Number" lang="nko">30</span>
            <span lang="nko">Ansibi abwiepʋ́ abanyɔ́ akʋ bʋtsie ɔkpa ámʋtɔ, bonu ánɩ́ Yesu dɛ́tsʋ́ʋn. Ɩnʋ bɔkplʋ́n blɩ́ bɛɛ, “Anɩ Wíe, </span>
            <span class="See_In_Glossary" lang="nko">
              <a href="#" class="Glossary_Key" id="w_128">Dawid</a>
            </span>
            <span lang="nko"> mʋ na, wun anɩ nwɛ.”</span>
          </div>
          <div class="Paragraph">
            <span class="Verse_Number" lang="nko">31</span>
            <span lang="nko">Ɔdɔm amʋ bɔkplʋ́n wa amʋ́ bɛɛ bʋkpá ɔnɔ́ bun. Támɛ bɛlakplʋ́n dʋn alɩ bɛɛ, “Anɩ Wíe, Dawid mʋ na, wun anɩ nwɛ!”</span>
          </div>
          <div class="Paragraph">
            <span class="Verse_Number" lang="nko">32</span>
            <span lang="nko">Mʋ́ʋ́ Yesu lési lɩɩ́, tɩ́ amʋ́, ɔlɛfɩtɛ́ amʋ́ ɔbɛ́ɛ, “Ntɔ mlɩdéklé mlɩaa, mbwɛ́ɛ ha mlɩ?”</span>
          </div>
          <div class="Paragraph">
            <span class="Verse_Number" lang="nko">33</span>
            <span lang="nko">Bɛbláa mʋ bɛɛ, “Anɩ Wíe, ha anɩ awun atɔ́.”</span>
          </div>
          <div class="Paragraph">
            <span class="Verse_Number" lang="nko">34</span>
            <span lang="nko">Ɩnʋ amʋ́ asʋ́n lɔ́wa Yesu nwɛ, ɔlɔpʋ mʋ ɩbɩ dada amʋ́ ansíbi. Ɩnʋnʋ bowun atɔ́, bɛkplá buo mʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Bɔhɔ Yesu Fɛ́ Owíe Yerusalem</span>
          </div>
          <div class="Parallel_Passage_Reference">
            <span lang="nko">(Marko 11:1-11; Luka 19:28-40; Yohane 12:12-19)</span>
          </div>
          <div class="Paragraph">
            <span class="Chapter_Number" lang="nko">21</span>
            <span class="Verse_Number" lang="nko">1-2</span>
            <span lang="nko">Brɛ́á Yesu mʋa mʋ akasɩ́pʋ́ bɛbɛ́ɛn Yerusalem wúlu, bɛta Betfage wúlu ánɩ́ ɩbʋ Nfɔ-nyíbʋ</span>
            <span class="scrFootnoteMarker">
              <a href="#Footnote-MAT-10" />
            </span>
            <span class="Note_General_Paragraph" id="Footnote-MAT-10" title="j">
              <span class="Note_Target_Reference" lang="nko">21:1 </span>
              <span class="Quoted_Text" lang="nko">Nfɔ-nyíbʋ </span>
              <span lang="nko">igyi obubwí kʋá ɩbʋ mantáa Yerusalem, bʋtɛtɩ́ mʋ́ Olifbʋ.</span>
            </span>
            <span lang="nko"> ámʋ asɩ wie tá á, ɔlɔwa mʋ akasɩ́pʋ́ abanyɔ́ gyankpá. Ɔlɛbláa amʋ́ ɔbɛ́ɛ, “Mlɩyɔ wúlu anfɩ́ ɩda mlɩ ansɩ́tɔ́ ánfɩsʋ. Nɩ́ mlowíé wúlu amʋ ɔnɔ́ á, mlówun afrímú tsɩ́hɛ́ ɔkʋá ɔda ɔfɛ́tɔ́, mʋ bi lɩ́ɩ́ mʋ wá. Mlɩsankɩ mʋ, amlɩkpa amʋ́ ba mɩ. </span>
            <span class="Verse_Number" lang="nko">3</span>
            <span lang="nko">Nɩ́ ɔkʋ ɔfɩ́tɛ́ mlɩ asʋankʋ á, mlɩbla mʋ mlɩaa, &lt;Anɩ Wíe dɛ́ amʋ́ hián.&gt; Ɩnʋnʋ ɔbɛ́ha mlɔ́pʋ amʋ́ ba mɩ.”</span>
          </div>
          <div class="Paragraph">
            <span class="Verse_Number" lang="nko">4</span>
            <span lang="nko">Ɩ́nɩ lɛ́ha Bulu asʋ́n ámʋ́ʋ́ ɔlɛblɩ́ tsʋn mʋ ɔnɔ́sʋ́ ɔtɔɩ́pʋ́sʋ ámʋ lɛ́ba mʋ́tɔ́. Ɔbɛ́ɛ,</span>
          </div>
          <div class="Line1">
            <span class="Verse_Number" lang="nko">5</span>
            <span lang="nko">“Mlɩbla </span>
            <span class="See_In_Glossary" lang="nko">
              <a href="#" class="Glossary_Key" id="w_129">Sionfɔ</a>
            </span>
            <span lang="nko"> mlɩaa,</span>
          </div>
          <div class="Line2">
            <span lang="nko">Mlɩkɩ, mlɩ Wíe ɔbá mlɩ wá.</span>
          </div>
          <div class="Line1">
            <span lang="nko">Ololwií, ɔdɩn afrímúsʋ́.</span>
          </div>
          <div class="Line2">
            <span lang="nko">Ɔdɩn afrímú ibí yínhɛ́sʋ́ ɔbá.”</span>
          </div>
          <div class="Paragraph">
            <span class="Verse_Number" lang="nko">6</span>
            <span lang="nko">Yesu akasɩ́pʋ́ abanyɔ́ ámʋ bɔyɔ́bwɛ alɩ ámʋ́ʋ́ Yesu lɛ́bláa amʋ́ ámʋ. </span>
            <span class="Verse_Number" lang="nko">7</span>
            <span lang="nko">Bɛkpa afrímú mʋa mʋ bi ámʋ ba, bɛyaɩ́ amʋ́ atati dɩ́nká amʋ́sʋ́, ɔlɔdʋ bian mʋsʋ. </span>
            <span class="Verse_Number" lang="nko">8</span>
            <span lang="nko">Ɔdɔm kpɔnkpɔɔnkpɔntɩ bɛyaɩ́ amʋ́ atati tswɩ ɔkpatɔ, akʋ ɛ́ bebiabía afɩtáa bunbun ɔkpa ámʋtɔ. </span>
            <span class="Verse_Number" lang="nko">9</span>
            <span lang="nko">Ɔdɔm amʋ́ʋ́ bʋgya Yesu nkpá mʋ́a ɔma amʋ bɔsʋrá okitikíti bɛɛ, “</span>
            <span class="See_In_Glossary" lang="nko">
              <a href="#" class="Glossary_Key" id="w_130">Hosiána</a>
            </span>
            <span lang="nko"> há Dawid mʋ na ámʋ! Bulu oyúla owíe anfɩ ɔbá mʋ dátɔ́ ánfɩ! Hosiána bʋ ɔsʋ́sʋ́ʋ́sʋ́!”</span>
          </div>
          <div class="Paragraph">
            <span class="Verse_Number" lang="nko">10</span>
            <span lang="nko">Brɛ́á Yesu lówie Yerusalem a, wúlu amʋtɔ fɛ́ɛ́ lɛda kpokiti, bʋdɛfɩtɛ́ bɛɛ, “Ma gyí ɔhá ánfɩ?”</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">Ɔdɔm amʋ́ʋ́ bʋbuo mʋ amʋ bɛlɛ mʋ́ ɔnɔ́ bɛɛ, “Ɔ́nɩ gyí Yesu, Bulu ɔnɔ́sʋ́ ɔtɔɩ́pʋ́ amʋ́ʋ́ otsú Nasaret wúluá ɩbʋ Galilea ɔmátɔ́ ámʋ nɩ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Bulu Ɔtswɛ́kpa Yɔ</span>
          </div>
          <div class="Parallel_Passage_Reference">
            <span lang="nko">(Marko 11:15-19; Luka 19:45-48; Yohane 2:13-22)</span>
          </div>
          <div class="Paragraph">
            <span class="Verse_Number" lang="nko">12</span>
            <span lang="nko">Mʋ́ʋ́ Yesu lɔ́yɔ </span>
            <span class="See_In_Glossary" lang="nko">
              <a href="#" class="Glossary_Key" id="w_131">Bulu ɔtswɛ́kpa</a>
            </span>
            <span lang="nko"> wunsɩnɛ́sʋ́ ɩnʋ, yégya atɔ́ afɛpʋ́ pʋ́ atɔ́ ahɔ́pʋ fɛ́ɛ́ dalɩ. Olowuwúta kɔ́ba atsɛ́pʋ mpʋ́nʋ́ dá, súnsúnki abrɔ́dʋma afɛpʋ́ ɛ́ mbíá dá. </span>
            <span class="Verse_Number" lang="nko">13</span>
            <span lang="nko">Ɔlɛbláa amʋ́ ɔbɛ́ɛ, “Bɔwanlɩ́n wá Bulu asʋ́n ámʋtɔ bɛɛ, &lt;Bɛ́tɩ mɩ́ ɔtswɛ́kpa bɛɛ, mpáɩ ɔbɔkpá.&gt; Támɛ mlɩlapʋ́ ɩnʋ mlí awikplu ɔŋaínkpá.”</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">Ansibi abwiepʋ́ pʋ́ abubúpʋ akʋ bɛba mʋ wá Bulu ɔtswɛ́kpa wunsɩnɛ́sʋ́ ɩnʋ, ɔlɛtsa amʋ́ ɩlɔ. </span>
            <span class="Verse_Number" lang="nko">15</span>
            <span lang="nko">Brɛ́á Bulu </span>
            <span class="See_In_Glossary" lang="nko">
              <a href="#" class="Glossary_Key" id="w_132">igyí</a>
            </span>
            <span lang="nko"> ahapʋ́ dɛhɛn pʋ́ Mose mbla asunápʋ́ amʋ bowun ofúla ánɩ́ Yesu dɛ́bwɛ, pʋ́ alɩá nyebí bʋdɛkplʋ́n Bulu ɔtswɛ́kpa wunsɩnɛ́sʋ́ ɩnʋ bɛɛ, “Hosiána há Dawid mʋ na ámʋ!” a, ɔblɔ́ lɛkɩtá amʋ́. </span>
            <span class="Verse_Number" lang="nko">16</span>
            <span lang="nko">Mʋ́ sʋ bɛfɩtɛ́ Yesu bɛɛ, “Fʋmedénu asʋ́n ánɩ́ nyebí ánfɩ bʋdɛblɩ́?”</span>
          </div>
          <div class="Paragraph">
            <span lang="nko">Yesu lɛ́lɛ mʋ́ ɔnɔ́ ɔbɛ́ɛ, “Ndenu. Mlɩmɔ́kʋ́kla asʋ́n ánɩ́ Bulu asʋ́n wanlɩ́nhɛ́ amʋ lɛ́blɩ́? Ɔbɛ́ɛ, &lt;Fasúná nyebí pʋ́ amʋ́á bʋmɔkʋ́tɩn nyɔ́pʋ alɩá bʋkánfʋ fʋ́.&gt; ”</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">Yesu lɛ́dalɩ wúlu amʋtɔ sí amʋ́ yɔ́ Betania. Ɩnʋ́ ɔlɛdɩ ɛkɛ ámʋ nɩ.</span>
          </div>
        </div>
        <div class="scrSection">
          <div class="Section_Head">
            <span lang="nko">Pɔntɔ Oyí Lwɩɩ́</span>
          </div>
          <div class="Parallel_Passage_Reference">
            <span lang="nko">(Marko 11:12-14, 20-24)</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">Ɔyɩ kɛhɛ nyankɩ, brɛ́á Yesu léyinkí ɔbá Yerusalem a, akʋ́n dɛ mʋ. </span>
            <span class="Verse_Number" lang="nko">19</span>
            <span lang="nko">Mʋ́ sʋ brɛ́á olowun pɔntɔ kʋá ɩlɩɩ́ mantáa ɔkpa á, ɔlɛbaɩ́ yɔ́ mʋ́ asɩ. Ɔlɔyɔ á, omowun abí kʋkʋ mʋ́tɔ́, afɩtáa sɔ́ɔ́n bʋ mʋ́sʋ́. Ɩnʋ ɔlɛbláa pɔntɔ ámʋ ɔbɛ́ɛ, “Tsú ndɛ fʋmɛ́ɛtrá swie abí ɛkɛkɛɛkɛ!” Ɩnʋnʋ oyí ámʋ lówu.</span>
          </div>
          <div class="Paragraph">
            <span class="Verse_Number" lang="nko">20</span>
            <span lang="nko">Mʋ akasɩ́pʋ́ amʋ bowun alɩá oyí ámʋ labwɛ́ á, ɔnɔ́ lobwie amʋ́. Mʋ́ sʋ bɛfɩtɛ́ bɛɛ “Ntogyi sʋ́ oyí ánfɩ lawú ɔtsáwʋlɛ pɛ́ alɩ?”</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">Yesu lɛ́bláa amʋ́ ɔbɛ́ɛ, “Ɔnɔkwalɩ ndɛ mlɩ bláa. Nɩ́ mlɔhɔ Bulu gyi, mlɩmégyi nwɛ́ɛn a, mlɛ́talɩ́ bwɛ́ ɩtɔ́ ánfɩ nabwɛ́ oyí ánfɩ pʋ́ mʋ́á ɩdʋn mʋ́. Mlɛ́talɩ́ bláa ɩbʋ ánfɩ mlɩaa, &lt;Puli yowie ɔpʋtɔ.&gt; Ibópulí yɔ́. </span>
            <span class="Verse_Number" lang="nko">22</span>
            <span lang="nko">Nɩ́ mlɔhɔ Bulu gyi, mlɔkʋ́lɩ́ mʋ tógyítɔ́ á, mlɩ ɩbɩ bɛ́da mʋ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Túmi Ɩwɩ Asʋn Fɩtɛ́hɛ́</span>
          </div>
          <div class="Parallel_Passage_Reference">
            <span lang="nko">(Marko 11:27-33; Luka 20:1-8)</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">Yesu léyinkí bowie Bulu ɔtswɛ́kpa wunsɩnɛ́sʋ́ ɩnʋ. Brɛ́á ɔdɛ atɔ́ suná á, Bulu igyi ahapʋ́ dɛhɛn pʋ́ Yudafɔ ahandɛ amʋ bɛba mʋ wá. Bɛfɩtɛ́ mʋ bɛɛ, “Ma lɛ́ha fʋ́ ɔkpa, fʋ́dɛ ntobí ánfɩ bwɛ? Ma lɛ́ha fʋ́ túmi?”</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">Yesu lɛ́lɛ mʋ́ ɔnɔ́ ɔbɛ́ɛ, “Mɩ́ ɛ́ nfɩ́tɛ mlɩ asʋn kua kʋlɛ. Nɩ́ mlɛlɛ́ mʋ́ ɔnɔ́ á, nɛ́bláa mlɩ túmi oduá ndɛpʋbwɛ́ ntobí ánfɩ. </span>
            <span class="Verse_Number" lang="nko">25</span>
            <span lang="nko">Bulu wá Asú Ɔbɔpʋ́ Yohane lénya túmi pʋ́bɔ́ ahá </span>
            <span class="See_In_Glossary" lang="nko">
              <a href="#" class="Glossary_Key" id="w_133">asú</a>
            </span>
            <span lang="nko">, ntɛ́ɛ nyankpʋsa?”</span>
          </div>
          <div class="Paragraph">
            <span lang="nko">Amʋ́ wʋlɛwʋlɛ bɔyɔ asʋ́n ánfɩtɔ bɛɛ, “Nɩ́ ablɩ́ anɩaa itsú Bulu wá á, ɔbɛ́fɩtɛ́ anɩ ɔbɛ́ɛ, mʋ́ ntogyi sʋ́ anɩmɔ́hɔ mʋ gyi? </span>
            <span class="Verse_Number" lang="nko">26</span>
            <span lang="nko">Ntɛ́ɛ ablɩ́ɩ anɩaa, anyánkpʋ́sa wá itsú.” Támɛ bʋdɛ tɔ́á ahá tsɔtsɔɔtsɔ ámʋ bɔ́bwɛ amʋ́ ifú nya. Tsúfɛ́ amʋ́ fɛ́ɛ́ bohogyi ánɩ́ Bulu ɔnɔ́sʋ́ ɔtɔɩ́pʋ́ Yohane gyí. </span>
            <span class="Verse_Number" lang="nko">27</span>
            <span lang="nko">Mʋ́ sʋ bɛlɛ mʋ́ ɔnɔ́ bɛɛ, “Ohwée! Anɩméyín ɔtɩ́nɛ́á olenya mʋ túmi tsú.”</span>
          </div>
          <div class="Paragraph">
            <span lang="nko">Mʋ́ʋ́ Yesu ɛ́ lɛ́bláa amʋ́ ɔbɛ́ɛ, “Mʋ́mʋ́ mɩ́ ɛ́ mmɛ́ɛbláa mlɩ túmi oduá ndɛpʋbwɛ́ ntobí ánfɩ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Oyin Ɔkʋ Abi Anyɔ Ɩwɩ Yébi</span>
          </div>
          <div class="Paragraph">
            <span class="Verse_Number" lang="nko">28</span>
            <span lang="nko">“Mlɩyɔ asʋ́n ánfɩtɔ amlɩkɩ. Oyin ɔkʋ mʋa mʋ abi anyɔ betsiá. Ɛkɛ ɔkʋ ɔlɔyɔ yɛ́bláa ɔdɛ́hɛn ɔbɛ́ɛ, &lt;Mɩ́ bí, ndɛ yɔyɔ agyʋ́má mɩ́ ndɔtɔ ha mɩ.&gt; </span>
            <span class="Verse_Number" lang="nko">29</span>
            <span lang="nko">Ɔlɛbláa mʋ sɩ ɔbɛ́ɛ, &lt;Mmɔ́ɔyɔ.&gt; Mʋ́ ɔma a, ɔlɛlatsɛ mʋ agywɩɩn, yɔ́ ndɔ ámʋtɔ. </span>
            <span class="Verse_Number" lang="nko">30</span>
            <span lang="nko">Amʋ́ sɩ́ lɛ́natɩ́ yɔ́ ɔkʋsʋ amʋ ɛ́ wá yɛ́bláa mʋ alɩ kɛ́n. Ɔkʋsʋ amʋ lótsulá ɔbɛ́ɛ, &lt;Mɩ́ sɩ́, nɔ́yɔ.&gt; Támɛ ɔmɔyɔ.” </span>
            <span class="Verse_Number" lang="nko">31</span>
            <span lang="nko">Ɩnʋ Yesu lɛ́fɩtɛ́ ahá ámʋ ɔbɛ́ɛ, “Abi anyɔ ámʋtɔ ɔmɔmʋ lɔ́bwɛ dɩ́nká mʋ sɩ asʋ́nsʋ́?”</span>
          </div>
          <div class="Paragraph">
            <span lang="nko">Yudafɔ igyí ahapʋ́ dɛhɛn pʋ́ Yudafɔ ahandɛ amʋ bɛbláa mʋ bɛɛ, “Ɔdɛ́hɛn amʋ.”</span>
          </div>
          <div class="Paragraph">
            <span lang="nko">Mʋ́ʋ́ Yesu lɛ́bláa amʋ́ ɔbɛ́ɛ, “Ɔnɔkwalɩ ndɛ mlɩ bláa. Lampóo ahɔ́pʋ pʋ́ obu-ɔnɔ́ atsiápʋ́ bówie Bulu iwíegyí ámʋtɔ sí mlɩ. </span>
            <span class="Verse_Number" lang="nko">32</span>
            <span lang="nko">Tsúfɛ́ Asú Ɔbɔpʋ́ Yohane lóbosuná mlɩ tsiátɔ́ oduá ɩda ɔkpa Bulu ansɩ́tɔ́, támɛ mlɩmɔ́hɔ mʋ gyi. Lampóo ahɔ́pʋ pʋ́ obu-ɔnɔ́ atsiápʋ́ bɔhɔ mʋ gyi. Ɔma mlɩlówun ánɩ́ amʋ́ kʋ́ráá batsɛ a, mlɩmɛ́tsɛ mlɩ agywɩɩn hɔ mʋ gyi.</span>
          </div>
        </div>
        <div class="scrSection">
          <div class="Section_Head">
            <span lang="nko">Apafɔ Laláhɛ Akʋ</span>
          </div>
          <div class="Parallel_Passage_Reference">
            <span lang="nko">(Marko 12:1-12; Luka 20:9-19)</span>
          </div>
          <div class="Paragraph">
            <span class="Verse_Number" lang="nko">33</span>
            <span lang="nko">“Mlɩnu yébi ɩkʋ ɛ́. Ɔdɔtɔpʋ ɔkʋ lɔ́dɔ </span>
            <span class="See_In_Glossary" lang="nko">
              <a href="#" class="Glossary_Key" id="w_134">wáɩn</a>
            </span>
            <span lang="nko"> ndɔ. Olegyi ɩban bómlí mʋ́. Olokwi wáɩn amʋ onyimɛ́kpá. Ɔlɔpwɛ obu fʋ́áhɛ́ kʋ há ndɔ ámʋ agyópʋ. Mʋ́ʋ́ ɔlɔpʋ ndɔ ámʋ wá apafɔ ɩbɩtɔ, olotu ɔkpa yɔ́ ɔmá ɩkʋtɔ. </span>
            <div class="picturePage">
              <img id="Figure-MAT-3" class="picture" src="lb00103b.tif" alt="lb00103b.tif" />
              <div class="pictureCaption">
                <span lang="nko">Wáɩn Ndɔ nɩ́.</span>
                <span lang="nko" class="reference">Mateo 21:33</span>
              </div>
            </div>
            <span class="Verse_Number" lang="nko">34</span>
            <span lang="nko">Brɛ́á wáɩn-abí amʋ kpɔtɩ́bɩ lɔ́fʋn a, ɔlɔwa mʋ asúmpʋ́ apafɔ ámʋ wá ɔbɛ́ɛ, bʋyɔ́hɔ mʋ ogyíkpá ba mʋ. </span>
            <span class="Verse_Number" lang="nko">35</span>
            <span lang="nko">Támɛ apafɔ ámʋ bɛkɩtá amʋ́, dá ɔkʋlɛ, mɔ́ ɔkʋlɛ, dá ɔkʋlɛ ɛ́ abwi. </span>
            <span class="Verse_Number" lang="nko">36</span>
            <span lang="nko">Ndɔ mʋ wie amʋ lɛ́trá wa mʋ asúmpʋ́ bámbá ánɩ́ bʋtsɔ dʋn agyankpapʋ amʋ. Apafɔ ámʋ bɔbwɛ amʋ́ ɛ́ alɩ kɛ́n. </span>
            <span class="Verse_Number" lang="nko">37</span>
            <span lang="nko">Mʋ́ tráhɛ kʋ́ráá á, ɔlɛblɩ́ ɔbɛ́ɛ, &lt;Oo, bóbu mɩ́ bí kwɩ́ɩ́hɛ́ mʋ́.&gt; Mʋ́ sʋ ɔlɔwa mʋ ɛ́. </span>
            <span class="Verse_Number" lang="nko">38</span>
            <span lang="nko">Támɛ brɛ́á apafɔ ámʋ bowun mʋ bi ámʋ sɩ́sɩ́ á, bɛbláa aba bɛɛ, &lt;Ɔ́nɩ obégyi mʋ sɩ atɔ́ nɩ́. Mlɩha amɔ mʋ, mɛ́nɩ ndɔ ámʋ ibémlí anɩ klɛ́.&gt; </span>
            <span class="Verse_Number" lang="nko">39</span>
            <span lang="nko">Mʋ́ sʋ bɛkɩtá mʋ, bɩ́tɩ́a mʋ dálɩ ndɔ ámʋtɔ yɔ́mɔ mʋ.”</span>
          </div>
          <div class="Paragraph">
            <span class="Verse_Number" lang="nko">40</span>
            <span lang="nko">“Nɩ́ ndɔ mʋ wie ɔbá á, ntɔ mlɩlahogyi mlɩaa, ɔbɔ́bwɛ apafɔ ánfɩ?”</span>
          </div>
          <div class="Paragraph">
            <span class="Verse_Number" lang="nko">41</span>
            <span lang="nko">Yudafɔ igyi ahapʋ́ dɛhɛn pʋ́ Yudafɔ ahandɛ amʋ bɛlɛ mʋ́ ɔnɔ́ bɛɛ, “Ɔbɛ́ha aha laláhɛ anfɩ bówu lowu sɩ́nsɩ́n, ɔbɛ́lapʋ́ ndɔ ámʋ wá apafɔ bámbá ɩbɩtɔ. Amʋ́á bétsiá pʋ́ mʋ atɔ́-abí ba mʋ mʋ́ kpɔtɩ́bɩ.”</span>
          </div>
          <div class="Paragraph">
            <span class="Verse_Number" lang="nko">42</span>
            <span lang="nko">Mʋ́ʋ́ Yesu lɛ́fɩtɛ́ amʋ́ ɔbɛ́ɛ, “Ntɛ́ɛ mlɩmɔ́kʋ́kla Bulu asʋn wanlɩ́nhɛ́ amʋ kɩ? Bɔwanlɩ́n bɛɛ,</span>
          </div>
          <div class="Line1">
            <span lang="nko">&lt;Ibwi ámʋ́ʋ́ obu ayípʋ bekiná ámʋ</span>
          </div>
          <div class="Line2">
            <span lang="nko">lébemlí okonkísʋ́bwi nɩ́.</span>
          </div>
          <div class="Line1">
            <span lang="nko">Bulu lɔ́bwɛ mʋ́ alɩ.</span>
          </div>
          <div class="Line2">
            <span lang="nko">Ɩbʋ wánwan.&gt;</span>
          </div>
          <div class="Paragraph">
            <span class="Verse_Number" lang="nko">43</span>
            <span lang="nko">“Mʋ́ sʋ ndɛ mlɩ bláa mbɛ́ɛ, Bulu ɔbɔ́hɔ mʋ </span>
            <span class="See_In_Glossary" lang="nko">
              <a href="#" class="Glossary_Key" id="w_135">iwíegyí</a>
            </span>
            <span lang="nko"> ámʋ lɛ́ mlɩ ɩbɩtɔ pʋ́há ɔmá ánɩ́ bɔbwɛ tɔ́á otekle.</span>
          </div>
          <div class="Paragraph">
            <span class="Verse_Number" lang="nko">44</span>
            <span lang="nko">“Ɩ́nɩ sʋ ɔhá ánɩ́ ɔlɛdɩda ibwi ámʋsʋ obébiabía blúblúblúblú. Nɩ́ ibwi ámʋ isúnkí dá ɔkʋsʋ ɛ́ á, ɩbɔ́kwɛ mʋ fɩ́kɔ́fɩ́kɔ́fɩ́kɔ́ fɛ́ nfúó.</span>
            <span class="scrFootnoteMarker">
              <a href="#Footnote-MAT-11" />
            </span>
            <span class="Note_General_Paragraph" id="Footnote-MAT-11" title="k">
              <span class="Note_Target_Reference" lang="nko">21:44 </span>
              <span lang="nko">Mʋ́tɔ́ yée 44 ɩma nwʋlʋ́ dada amʋ akʋtɔ.</span>
            </span>
            <span lang="nko">” </span>
            <span class="Verse_Number" lang="nko">45</span>
            <span lang="nko">Brɛ́á Bulu igyi ahapʋ́ dɛhɛn pʋ́ Farisifɔ ámʋ bonu Yesu ayébi anfɩ á, ɩlɔwankɩ́ amʋ́ ánɩ́ amʋ́ ɔdɛ. </span>
            <span class="Verse_Number" lang="nko">46</span>
            <span lang="nko">Tɛkɩ bekleá bɛ́kɩtá mʋ, támɛ benya ifú, tsúfɛ́ ɔdɔm amʋ bʋtobú Yesu ánɩ́ Bulu ɔnɔ́sʋ́ ɔtɔɩ́pʋ́ ogyi.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔtsɩkpaɩ́n Ɩwɩ Yébi</span>
          </div>
          <div class="Parallel_Passage_Reference">
            <span lang="nko">(Luka 14:15-24)</span>
          </div>
          <div class="Paragraph">
            <span class="Chapter_Number" lang="nko">22</span>
            <span class="Verse_Number" lang="nko">1-2</span>
            <span lang="nko">Yesu lɛ́trá bláa Yudafɔ igyi ahapʋ́ pʋ́ Yudafɔ ahandɛ amʋ asʋ́n yébitɔ ɔbɛ́ɛ, “Bulu iwíegyí ámʋ igyi fɛ́ asʋ́n ánfɩ. Owíe ɔkʋ dɛ́ ɔtsɩ kpaɩ́n há mʋ bi, </span>
            <span class="Verse_Number" lang="nko">3</span>
            <span lang="nko">ɔlɛtɩ ahá ɔbɛ́ɛ, bʋbá nkɛ ámʋ asɩ. Brɛ́á owíe ámʋ lɔ́bwɛ tá á, ɔlɔwa mʋ asúmpʋ́ ɔbɛ́ɛ, bʋyɛ́tɩ ahá ámʋ abʋba, támɛ bekiná bá. </span>
            <span class="Verse_Number" lang="nko">4</span>
            <span lang="nko">Mʋ́ sʋ ɔlɛlawá mʋ asúmpʋ́ bámbá ɔbɛ́ɛ, &lt;Mlɩtra yɛbláa ahá ámʋ mlɩaa, nabwɛ́ tógyítɔ́ tá. Bamɔ́ mɩ́ nnantswie akpɔnkpɔntɩ ámʋ pʋ́ amʋ́á bawá nfɔ, nɩ́ná atɔ́ ámʋ fɛ́ɛ́ tá. Mʋ́ sʋ bʋbá ɔtsɩ ɔkpaɩ́nkpá ɩnʋ.&gt; </span>
            <span class="Verse_Number" lang="nko">5</span>
            <span lang="nko">Támɛ ahá ámʋ́ʋ́ bɛyɛ́tɩ ámʋ bʋmɛkplá amʋ́. Bɛnatɩ́ sí amʋ́ yɔ́ amʋ́ agyʋ́másʋ́. Akʋ bɛnatɩ́ yɔ́ amʋ́ ndɔtɔ. Akʋ ɛ́ bɛnatɩ́ yɔ́ amʋ́ ibíá ogyíkpá. </span>
            <span class="Verse_Number" lang="nko">6</span>
            <span lang="nko">Amʋ́ atráhɛ bɛkɩtá asúmpʋ́ amʋ, dá amʋ́, mɔ́ amʋ́. </span>
            <span class="Verse_Number" lang="nko">7</span>
            <span lang="nko">Brɛ́á owíe amʋ lónu asʋ́n ánfɩ á, ɔblɔ́ lɛhɩɛ́ kɩ́tá mʋ. Mʋ́ sʋ ɔlɔwa mʋ ɩsá akɔpʋ́, bɔyɔ́mɔ ahá ámʋ́ʋ́ bɔmɔ mʋ asúmpʋ́ amʋ, wá amʋ́ wúlu ogyá. </span>
            <span class="Verse_Number" lang="nko">8</span>
            <span lang="nko">Mʋ́ʋ́ ɔlɛbláa mʋ asúmpʋ́ bámbá ɔbɛ́ɛ, &lt;Banɩ́ná ɔtsɩkpaɩ́n atogyihɛ amʋ tá, támɛ ahá ámʋ́ʋ́ nɛtɩ ámʋ bʋmɔfʋn ha mɩ́ wóyítɔ́ ba. </span>
            <span class="Verse_Number" lang="nko">9</span>
            <span lang="nko">Mʋ́ sʋ mlɩwie awúlutɔ, amlɩtɩ ɔhagyíɔha ánɩ́ mlówun, ɔba ɔtsɩ ɔkpaɩ́nkpá ɩnʋ.&gt; </span>
            <span class="Verse_Number" lang="nko">10</span>
            <span lang="nko">Ɩnʋ asúmpʋ́ amʋ bowie awúlutɔ. Bɛtɩ ɔhagyíɔha ánɩ́ bowun, aha wankláán pʋ́ aha laláhɛ fɛ́ɛ́. Mʋ́ sʋ ahá bɔbʋlá ɔtsɩ ɔkpaɩ́nkpá ɩnʋ dɛ́dɛ́ɛ́dɛ́.</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">“Támɛ brɛ́á owíe amʋ lɛ́bɛkɩ ahá ámʋ́ʋ́ batɩ́ ámʋ a, olowun oyin ɔkʋá ɔmɔwa ɔtsɩkpaɩ́n nkɛtɔ atadɩɛ. </span>
            <span class="Verse_Number" lang="nko">12</span>
            <span lang="nko">Mʋ́ʋ́ ɔlɛfɩtɛ́ mʋ ɔbɛ́ɛ, &lt;Agya, nkálɩ ɩlɔbwɛ fʋmɔwa ɔtsɩkpaɩ́n nkɛtɔ atadɩɛ asa fɛba nfɩ?&gt; Oyin ámʋ mɛ́talɩ́ lɛ́ mʋ́ ɔnɔ́. </span>
            <span class="Verse_Number" lang="nko">13</span>
            <span lang="nko">Mʋ́ʋ́ owíe amʋ lɛ́labláa mʋ asúmpʋ́ ɔbɛ́ɛ, &lt;Mlɩklɩ mʋ ayabi pʋ́ mʋ ɩbɩ, amlɩtswɩ mʋ wa oklún amʋtɔ. Ɩnʋ́ isú mʋ́a kpisíi bʋ nɩ.&gt; ”</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">Yesu lɔ́mɔ mʋ asʋ́n ɔnɔ́ ɔbɛ́ɛ, “Bulu tɛtɩ́ ahá tsɔtsɔɔtsɔ, támɛ ahá kpalobí pɛ́ ɔtɛlɛ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Lampóoka</span>
          </div>
          <div class="Parallel_Passage_Reference">
            <span lang="nko">(Marko 12:13-17; Luka 20:20-26)</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">Farisifɔ ámʋ bɔyɔ́bwɛ ɔnɔ-ɔkʋlɛ ánɩ́ bɛ́tɛtɛ́ɛ Yesu ɔnɔ́tɔ́ asʋ́n nú, abʋnya mʋ akɩtálɛ́. </span>
            <span class="Verse_Number" lang="nko">16</span>
            <span lang="nko">Mʋ́ sʋ bɔwa amʋ́ akasɩ́pʋ́ pʋ́ Owíe </span>
            <span class="See_In_Glossary" lang="nko">
              <a href="#" class="Glossary_Key" id="w_136">Herode</a>
            </span>
            <span lang="nko"> ahá Yesu wá bɛɛ bʋyɛ́fɩtɛ́ mʋ bɛɛ, “Osunápʋ́, anɩyin ánɩ́ ɔnɔkwalɩpʋ fʋgyi, fʋ́tosúná Bulu asʋ́n ámʋ ɛ́ ɔnɔkwalɩsʋ. Fʋtamahá ɔhaa ɔtsɛ fʋ́ agywɩɩn, tsúfɛ́ fʋtamakɩ ɔhaa ansɩ́tɔ́. </span>
            <span class="Verse_Number" lang="nko">17</span>
            <span lang="nko">Mʋ́ sʋ anɩdɛ́ fʋ́ fɩtɛ́ anu. Anɩ mbla lɛ́ha ɔkpa ánɩ́ akáa lampóo ha Roma owíe dɛhɛn Kaesare, ntɛ́ɛ anɩmáka?”</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">Támɛ Yesu lówun amʋ́ agywɩɩn laláhɛ amʋ. Mʋ́ sʋ ɔlɛfɩtɛ́ amʋ́ ɔbɛ́ɛ, “Apinabwɛbí abwɛpʋ́, ntogyi sʋ́ mlɩdɛ́ mɩ́ sɔ́ɔ kɩ? </span>
            <span class="Verse_Number" lang="nko">19</span>
            <span lang="nko">Mlɩtsu kɔ́ba amʋ́ʋ́ bʋtɔpʋ́ká lampóo amʋ ɩkʋ ba mɩ ankɩ.”</span>
            <div class="pictureColumn">
              <img id="Figure-MAT-4" class="picture" src="hk00166b.tif" alt="hk00166b.tif" />
              <div class="pictureCaption">
                <span lang="nko">Lampóoka kɔ́ba nɩ.</span>
                <span lang="nko" class="reference">Mateo 22:19</span>
              </div>
            </div>
          </div>
          <div class="Paragraph">
            <span lang="nko">Bɔpʋba mʋ, </span>
            <span class="Verse_Number" lang="nko">20</span>
            <span lang="nko">ɔlɛfɩtɛ́ amʋ́ ɔbɛ́ɛ, “Ma nwun pʋ́ mʋ dá dɩ́n mʋ́sʋ́?”</span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">Bɛlɛ mʋ́ ɔnɔ́ bɛɛ, “Kaesare.”</span>
          </div>
          <div class="Paragraph">
            <span lang="nko">Mʋ́ʋ́ ɔlɛbláa amʋ́ ɔbɛ́ɛ, “Mʋ́mʋ́ mlɩpʋ tɔ́á igyi Kaesare klɛ́ ha Kaesare, amlɩpʋ mʋ́á igyi Bulu klɛ́ ɛ́ ha Bulu.”</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Yesu mbuaɩ ánfɩ lóbwie amʋ́ ɔnɔ́. Mʋ́ sʋ bɛnatɩ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Kʋsʋ́ Tsú Afúlitɔ Ɩwɩ Asʋn Fɩtɛ́hɛ́</span>
          </div>
          <div class="Parallel_Passage_Reference">
            <span lang="nko">(Marko 12:18-27; Luka 20:27-40)</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">Ɛkɛ ámʋ kɛ́n á, </span>
            <span class="See_In_Glossary" lang="nko">
              <a href="#" class="Glossary_Key" id="w_137">Sadukifɔ</a>
            </span>
            <span lang="nko"> akʋ bɛba Yesu wá. Bʋgyi ɔpasua kʋá bʋtɛblɩ́ bɛɛ, kʋsʋ́ tsú afúlitɔ má ɩnʋ. Bɛfɩtɛ́ mʋ bɛɛ, </span>
            <span class="Verse_Number" lang="nko">24</span>
            <span lang="nko">“Osunápʋ́, Mose lɔ́wanlɩ́n tswɩ anɩ ɔbɛ́ɛ, &lt;Nɩ́ ɔkʋ mʋa mʋ ka bʋmɔkwɩɩ́ asa olowu sí mʋ ka ámʋ a, mʋ pio otsú mʋ ka ámʋ tsia, fɛ́kɩ ɔkwɩɩ ha owupʋ́ ámʋ.&gt; </span>
            <span class="Verse_Number" lang="nko">25</span>
            <span lang="nko">Oyin ɔkʋlɛ abí abasíénɔ́ akʋ betsiá. Amʋ́tɔ́ ogyankpapʋ létsiá ɔká, támɛ ɔmɔkwɩɩ́ asa olowu. Mʋ pio lótsu ɔsʋrapʋka amʋ tsía, </span>
            <span class="Verse_Number" lang="nko">26</span>
            <span lang="nko">támɛ mʋ ɛ́ ɔmɔkwɩɩ́. Ɔsaasɩ lótsu ɔtsɩ ámʋ tsía. Mʋ ɛ́ ɔmɔkwɩɩ́. Alɩɩ yɔ́tʋ osienɔ́sɩ́ amʋ. </span>
            <span class="Verse_Number" lang="nko">27</span>
            <span lang="nko">Ɔma-ɔma a, ɔsʋrapʋ mʋ ɛ́ lóbowu. </span>
            <span class="Verse_Number" lang="nko">28</span>
            <span lang="nko">Afúli ɔkʋsʋ́kɛ́ a, amʋ́tɔ́ ɔmɔmʋ ɔbɔ́bwɛ mʋ kulu? Tsúfɛ́ amʋ́ abasíénɔ́ ámʋ fɛ́ɛ́ betsiá mʋ.”</span>
          </div>
          <div class="Paragraph">
            <span class="Verse_Number" lang="nko">29</span>
            <span lang="nko">Mʋ́ʋ́ Yesu lɛ́lɛ mʋ́ ɔnɔ́ ɔbɛ́ɛ, “Megyí mlɩ ológyi. Mlɩméyín Bulu asʋn wanlɩ́nhɛ́ amʋ ntɛ́ɛ Bulu túmi. </span>
            <span class="Verse_Number" lang="nko">30</span>
            <span lang="nko">Nɩ́ afúli bɔkʋ́sʋ́ á, bɔ́bwɛ fɛ́ Bulu-abɔpʋ. Bʋméetsiá aká mʋ́a akúlu. </span>
            <span class="Verse_Number" lang="nko">31</span>
            <span lang="nko">Mlɩmɔ́kʋ́kla asʋ́n ánɩ́ Bulu onutó lɛ́bláa mlɩ tsú afúlikʋsʋ́ ɩwɩ? </span>
            <span class="Verse_Number" lang="nko">32</span>
            <span lang="nko">Bulu asʋn wanlɩ́nhɛ́ lɛ́blɩ́ ɔbɛ́ɛ, &lt;Mɩ́gyí mlɩ anáin </span>
            <span class="See_In_Glossary" lang="nko">
              <a href="#" class="Glossary_Key" id="w_138">Abraham</a>
            </span>
            <span lang="nko"> mʋa </span>
            <span class="See_In_Glossary" lang="nko">
              <a href="#" class="Glossary_Key" id="w_139">Isak</a>
            </span>
            <span lang="nko"> pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_140">Yakob</a>
            </span>
            <span lang="nko"> Bulu ámʋ nɩ.&gt; Ɩ́nɩ sʋ megyí awupʋ́ Bulu ógyi, akɩankpapʋ Bulu ógyi.”</span>
          </div>
          <div class="Paragraph">
            <span class="Verse_Number" lang="nko">33</span>
            <span lang="nko">Brɛ́á ɔdɔm amʋ bonu asʋ́n ánfɩ á, mʋ atosunáhɛ́ anfɩ lɛha ɔnɔ́ lobwie amʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Bulu Mbla Ámʋtɔ Mʋ́á Ɩdʋn</span>
          </div>
          <div class="Parallel_Passage_Reference">
            <span lang="nko">(Marko 12:28-34; Luka 10:25-28)</span>
          </div>
          <div class="Paragraph">
            <span class="Verse_Number" lang="nko">34</span>
            <span lang="nko">Brɛ́á Farisifɔ bowun ánɩ́ Yesu lalɛ́ Sadukifɔ ámʋ asʋ́n ɔnɔ́, asʋ́n lawú wá amʋ́ ɔnɔ́ á, bɛkpa aba ya Yesu wá. </span>
            <span class="Verse_Number" lang="nko">35</span>
            <span lang="nko">Amʋ́tɔ́ ɔkʋlɛá ogyi mbla osunápʋ́ lɛ́fɩtɛ́ Yesu asʋ́n, ɔpʋsɔ mʋ kɩ. </span>
            <span class="Verse_Number" lang="nko">36</span>
            <span lang="nko">Ɔlɛfɩtɛ́ Yesu ɔbɛ́ɛ, “Osunápʋ́, Bulu mbla ámʋtɔ mɔmʋ dʋ́n?”</span>
          </div>
          <div class="Paragraph">
            <span class="Verse_Number" lang="nko">37</span>
            <span lang="nko">Yesu lɛ́bláa mʋ ɔbɛ́ɛ, “ &lt;Pʋ fʋ́ klʋn, fʋ́ ɔkláa pʋ́ fʋ́ agywɩɩn fɛ́ɛ́ dwɛ fʋ́ Wíe Bulu.&gt; </span>
            <span class="Verse_Number" lang="nko">38</span>
            <span lang="nko">Ɩ́nɩ gyí mbla ámʋtɔ gyankpapʋ ánɩ́ ɩdʋn mʋ́ fɛ́ɛ́ nɩ́. </span>
            <span class="Verse_Number" lang="nko">39</span>
            <span lang="nko">Nyɔɔsɩ ɛ́ igyi fɛ́ mʋ́. &lt;Dwɛ fʋ́ bá fɛ́ fʋ́ ɩwɩ.&gt; </span>
            <span class="Verse_Number" lang="nko">40</span>
            <span lang="nko">Mose Mbla pʋ́ Bulu ɔnɔ́sʋ́ atɔɩ́pʋ́ amʋ atosunáhɛ́ fɛ́ɛ́ ɩlɩɩ́ mbla anyɔ ánfɩsʋ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ma Gyí Kristo Amʋ?</span>
          </div>
          <div class="Parallel_Passage_Reference">
            <span lang="nko">(Marko 12:35-37; Luka 20:41-44)</span>
          </div>
          <div class="Paragraph">
            <span class="Verse_Number" lang="nko">41</span>
            <span lang="nko">Ɩ́nɩá Farisifɔ ámʋ bebefia sí bʋlɩɩ́ sʋ á, Yesu lɛ́fɩtɛ́ amʋ́ ɔbɛ́ɛ, </span>
            <span class="Verse_Number" lang="nko">42</span>
            <span lang="nko">“Nkálɩ mlɩdɛ́ Kristo, (ɔhá ámʋ́ʋ́ Bulu ladá mʋ ofúli amʋ) ɩwɩ gywɩɩ́n? Ma mʋ na nɩ́?”</span>
          </div>
          <div class="Paragraph">
            <span lang="nko">Bɛbláa mʋ bɛɛ, “Owíe Dawid mʋ na nɩ́.”</span>
          </div>
          <div class="Paragraph">
            <span class="Verse_Number" lang="nko">43</span>
            <span lang="nko">Ɔlɛlafɩ́tɛ́ amʋ́ ɔbɛ́ɛ, “Mʋ́ ntogyi sʋ́ Ɔŋɛ Wankɩ́hɛ́ lɛ́ha Owíe Dawid lɛ́tɩ mʋ ɔbɛ́ɛ &lt;Mɩ́ Wíé?&gt; Tsúfɛ́ Owíe Dawid lɛ́blɩ́ ɔbɛ́ɛ,</span>
          </div>
          <div class="Line1">
            <span class="Verse_Number" lang="nko">44</span>
            <span lang="nko">&lt;Anɩ Wíe Bulu lɛ́bláa mɩ́ Wíe ɔbɛ́ɛ,</span>
          </div>
          <div class="Line2">
            <span lang="nko">Tsia mɩ́ gyɔpɩsʋ nfɩ</span>
          </div>
          <div class="Line2">
            <span lang="nko">yɔ́fʋn brɛ́á nɛ́ha fɛ́tsatsáa fʋ́ alupʋ́sʋ́?&gt;</span>
          </div>
          <div class="Paragraph_Continuation">
            <span class="Verse_Number" lang="nko">45</span>
            <span lang="nko">Nɩ́ Owíe Dawid onutó lɛ́tɩ ɔhá ánfɩ Bulu ladá ofúli anfɩ ɔbɛ́ɛ, mʋ wie a, nkálɩ sʋ́ ɔtráa ogyi mʋ na?”</span>
          </div>
          <div class="Paragraph">
            <span class="Verse_Number" lang="nko">46</span>
            <span lang="nko">Amʋ́tɔ́ ɔkʋkʋ mɛ́talɩ́ lɛ́ mʋ́ ɔnɔ́. Tsú ɛkɛ ámʋ a, ɔhaa mɛ́trá wa klʋn fɩtɛ́ mʋ asʋansʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Mose Mbla Asunápʋ́ Pʋ́ Farisifɔ Tsiátɔ́</span>
          </div>
          <div class="Parallel_Passage_Reference">
            <span lang="nko">(Marko 12:38-39; Luka 11:43, 46; 20:45-46)</span>
          </div>
          <div class="Paragraph">
            <span class="Chapter_Number" lang="nko">23</span>
            <span class="Verse_Number" lang="nko">1</span>
            <span lang="nko">Asʋ́n ánfɩ ɔma a, Yesu lɛ́bláa ɔdɔm amʋ pʋ́ mʋ akasɩ́pʋ́ amʋ ɔbɛ́ɛ, </span>
            <span class="Verse_Number" lang="nko">2</span>
            <span lang="nko">“Mose mbla Farisifɔ pʋ́ Mbla asunápʋ́ amʋ bʋdesuná. </span>
            <span class="Verse_Number" lang="nko">3</span>
            <span lang="nko">Mʋ́ sʋ mlɩgyi amʋ́ asʋn blɩ́hɛ́ fɛ́ɛ́sʋ́, támɛ mlɩmátsiá amʋ́ atsiábi. Tsúfɛ́ bʋtamagyi amʋ́ onutó asʋn blɩ́hɛ́sʋ. </span>
            <span class="Verse_Number" lang="nko">4</span>
            <span lang="nko">Bʋtɔpʋ́ atɔ dwindwín sʋ́rá ahá, támɛ amʋ́ onutó bʋtamapʋ́ osrebi ɔkʋlɛ kʋ́ráá tsá amʋ́ tsu. </span>
            <span class="Verse_Number" lang="nko">5</span>
            <span lang="nko">Bʋtɔbwɛ́ amʋ́ tógyítɔ́ ahá ansɩ́sʋ́. Bʋtɔwánlɩ́n Bulu asʋ́n dɩ́nká tati tɛ́ɩ́hɛ́sʋ, pʋ́klɩ́ amʋ́ ɔsʋkpɩ pʋ́ amʋ́ bɩna ɩbasʋ. Bʋtɔlʋ́ nfɛ́ tɩ́ntɩ́ɩ́ntɩ́n síánsían amʋ́ atadɩɛ ɔnɔ́. </span>
            <div class="pictureColumn">
              <img id="Figure-MAT-5" class="picture" src="hk00274b.tif" alt="hk00274b.tif" />
              <div class="pictureCaption">
                <span lang="nko">Farisiyin nɩ.</span>
                <span lang="nko" class="reference">Mateo 23:5</span>
              </div>
            </div>
            <span class="Verse_Number" lang="nko">6</span>
            <span lang="nko">Bʋtekle otsiákpá yilé tsiá nkɛ ogyíkpá pʋ́ Yudafɔ Ofíakpa. </span>
            <span class="Verse_Number" lang="nko">7</span>
            <span lang="nko">Bɛdálɩ yɔ dɩnsʋ á, bʋtekle bɛɛ ahá bʋtɩ́ɩ amʋ́ bɛɛ, &lt;Asunápʋ́,&gt; abʋbun ha amʋ́ itsiá. </span>
            <span class="Verse_Number" lang="nko">8</span>
            <span lang="nko">Mlɩ fɛ́ɛ́ á, apíó mlɩgyí. Mʋ́ sʋ mlɩmáha abʋtɩ mlɩtɔ ɔhaa osunápʋ́. Ɔbakʋ́lɛ pɛ́ gyí mlɩ osunápʋ́. </span>
            <span class="Verse_Number" lang="nko">9</span>
            <span lang="nko">Alɩ kɛ́n mlɩmátɩ ɔhaa mlɩ sɩ́ ɔsʋlʋ́ʋ anfɩsʋ nɩ́. Tsúfɛ́ Ɔsɩ́ ɔkʋlɛ pɛ́ mlɩbʋ, ɔbʋ ɔsʋ́sʋ́. </span>
            <span class="Verse_Number" lang="nko">10</span>
            <span lang="nko">Tráhɛtráhɛ a, mlɩtɔ ɔhaa máha abʋtɩ mʋ nkpá ogyápʋ. Tsúfɛ́ nkpá ogyápʋ ɔkʋlɛ pɛ́ mlɩbʋ. Mʋgyí Kristo, (ɔhá ámʋ́ʋ́ Bulu ladá mʋ ofúli amʋ). </span>
            <span class="Verse_Number" lang="nko">11</span>
            <span lang="nko">Mlɩtɔ ɔhandɛ ɔbwɛ́ɛ mlɩ osúmpʋ́. </span>
            <span class="Verse_Number" lang="nko">12</span>
            <span lang="nko">Tsúfɛ́ fʋ́á fotsu ɩwɩ á, Bulu ɔbɛ́ba fʋ asɩ. Fʋ́á fɛba ɩwɩasɩ ɛ́ á, Bulu obótsu fʋ fʋ́á.</span>
          </div>
        </div>
        <div class="scrSection">
          <div class="Section_Head">
            <span lang="nko">Apinabwɛbí Abwɛpʋ́</span>
          </div>
          <div class="Parallel_Passage_Reference">
            <span lang="nko">(Marko 12:40; Luka 11:39-42, 44, 52; 20:47)</span>
          </div>
          <div class="Paragraph">
            <span class="Verse_Number" lang="nko">13-14</span>
            <span lang="nko">“Mlɩ Farisifɔ pʋ́ Mose mbla asunápʋ́, apinabwɛbí abwɛpʋ́, mlɩgyɔwɩ nɩ́. Mlɩlatin Bulu iwíegyí ámʋ ɔkpa wá ahá. Mlɩ onutó mlɩmédékléá mlówie ɩnʋ, mlɩdɛ́ ahá ánɩ́ bʋdɛ mbɔ́dɩ́ bɔ bɛɛ bówie ɩnʋ ɛ́ ɔkpa tíin.</span>
            <span class="scrFootnoteMarker">
              <a href="#Footnote-MAT-12" />
            </span>
            <span class="Note_General_Paragraph" id="Footnote-MAT-12" title="l">
              <span class="Note_Target_Reference" lang="nko">23:14 </span>
              <span lang="nko">Mʋ́tɔ́ yée 14 bʋ nwʋlʋ́ dada amʋ akʋtɔ: </span>
              <span class="Alternate_Reading" lang="nko">Mlɩ Farisifɔ pʋ́ Mose mbla asunápʋ́, apinabwɛbí abwɛpʋ́, mlɩgyɔwɩ nɩ́. Mlɩtɛlɩ́ɩ́ ahátɔ bɔ́ mpáɩ tɩ́ntɩ́ɩ́ntɩ́n, támɛ mlɩtɔswɩ́ɩ́ asʋrapʋ amʋ́ wóyí pʋ́ amʋ́ atɔ́ fɛ́ɛ́ ɛ́. Ɩ́nɩ sʋ Bulu ɔbɛ́bɩtɩ́ mlɩ ɩsʋ dʋn aha tráhɛ. </span>
            </span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">“Mlɩ Farisifɔ pʋ́ Mose mbla asunápʋ́, apinabwɛbí abwɛpʋ́, mlɩgyɔwɩ nɩ́. Tsúfɛ́ mlɩtɛfá ɩlɩn fá ɔpʋ, dʋ́ ɩbʋ kplɩ́ ɩbʋ há ɔha tɛdámlí klʋntɔ. Támɛ nɩ́ ɔdámlí klʋntɔ tá á, mlɩtɛlábwɛ́ mʋ otemlí ɩsʋbɩtɩ́ ogyá ánɩ́ ɩtamaduntɔ ɔyɔpʋ́ dʋn mlɩ onutó.</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">“Ansibi abwiepʋ́ ánɩ́ mlɩdɛ́ ahá kpa, mlɩgyɔwɩ nɩ́. Mlɩtɛblɩ́ mlɩaa, &lt;Nɩ́ ɔkʋ ɔká Bulu ɔtswɛ́kpa obu ámʋ ntam a, imehián ánɩ́ obégyi mʋ́sʋ́. Támɛ nɩ́ ɔká sika pɛpɛ atɔ́á ɩbʋ ɔtswɛ́kpa obuto ɩnʋ mʋ́ ntam a, ilehián ánɩ́ obégyi mʋ́sʋ́.&gt; </span>
            <span class="Verse_Number" lang="nko">17</span>
            <span lang="nko">Ansibi abwiepʋ́! Aha mimláhɛ! Mʋ́tɔ́ mɔmʋ bʋ labi dʋn? Sika pɛpɛ atɔ́ ámʋ lóó, ntɛ́ɛ Bulu ɔtswɛ́kpa obu ámʋ́ʋ́ ɩlahá sika ámʋ lamlí Bulu klɛ́ amʋ? </span>
            <span class="Verse_Number" lang="nko">18</span>
            <span lang="nko">Mlɩtɛtráa blɩ́ mlɩaa, &lt;Nɩ́ ɔkʋ ɔká </span>
            <span class="See_In_Glossary" lang="nko">
              <a href="#" class="Glossary_Key" id="w_141">afɔdɩɛ-asubwi</a>
            </span>
            <span lang="nko"> ntam a, imehián ánɩ́ obégyi mʋ́sʋ́. Támɛ nɩ́ ɔká afɔdɩɛ-abɔtɔ́ ámʋ ntam mʋ́ á, ilehián ánɩ́ obégyi mʋ́sʋ́.&gt; </span>
            <span class="Verse_Number" lang="nko">19</span>
            <span lang="nko">Ansibi abwiepʋ́! Mʋ́tɔ́ mɔmʋ bʋ labi dʋn? Afɔdɩɛ-abɔtɔ́ ámʋ ntɛ́ɛ afɔdɩɛ-asubwi ámʋ́ʋ́ ɩlahá mʋ́ ɩlamlí Bulu klɛ́ amʋ? </span>
            <span class="Verse_Number" lang="nko">20</span>
            <span lang="nko">Nɩ́ fɛká afɔdɩɛ-asubwi amʋ ntam a, faká ibwi ámʋ pʋ́ atɔ́á ɩdɩn mʋ́sʋ́ fɛ́ɛ́ ntam. </span>
            <span class="Verse_Number" lang="nko">21</span>
            <span lang="nko">Nɩ́ fɛká Bulu ɔtswɛ́kpa amʋ ntam a, faká Bulu mʋa mʋ otsiákpá ntam. </span>
            <span class="Verse_Number" lang="nko">22</span>
            <span lang="nko">Nɩ́ fɛká ɔsʋ́sʋ́ ntam a, faká Bulu mʋa mʋ owíe obíá ntam.</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">“Mlɩ Farisifɔ pʋ́ Mose mbla asunápʋ́, apinabwɛbí abwɛpʋ́, mlɩgyɔwɩ nɩ́. Mlɩteye mlɩ ɔtsʋtsʋ́ pʋ́ kpántánkplámá aná fɛ́ɛ́tɔ́ idú, pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_142">idúsɩ́</a>
            </span>
            <span lang="nko"> há Bulu. Támɛ mlɩmɛ́dɛ́ Bulu mbla amʋ́ʋ́ ɩhɩ́ɛ́ dehián, igyi asʋ́ngyí ɔnɔkwalɩsʋ, aba nwewúun pʋ́ ɔnɔkwalɩwa ámʋsʋ gyi. Mʋ́déhián nɩ, támɛ mlɩmákiná iyétɔ dúsɩ́ amʋ ɛ́ ha. </span>
            <span class="Verse_Number" lang="nko">24</span>
            <span lang="nko">Ansibi abwiepʋ́ ánɩ́ mlɩdɛ́ ahá kpa, mlɩgyɔwɩ nɩ́. Mlɩtɔtsrɔ́ mbépi lɛ́ oputsútɔ́, támɛ mlɩtɛmɛ́ mbéwun.</span>
          </div>
          <div class="Paragraph">
            <span class="Verse_Number" lang="nko">25</span>
            <span lang="nko">“Mlɩ Farisifɔ pʋ́ Mose mbla asunápʋ́, apinabwɛbí abwɛpʋ́, mlɩgyɔwɩ nɩ́. Tsúfɛ́ mlɩtɔfwɩ́ mlɩ nwɛ pʋ́ mlɩ nlɛpɛ ɔma wankláán, támɛ atɔ́á mlɩlapʋ́ owi mʋ́a ɔnsɩpɛ swɩ́ɩ́ ahá sɔ́ɔ́n bʋ mʋ́tɔ́. </span>
            <span class="Verse_Number" lang="nko">26</span>
            <span lang="nko">Farisifɔ ansibi abwiepʋ́, mlɩgyankpa fwɩ nwɛ mʋ́a nlɛpɛ ámʋtɔ, mʋ́ ɔma ɛ́ bɛ́tɩn.</span>
          </div>
          <div class="Paragraph">
            <span class="Verse_Number" lang="nko">27</span>
            <span lang="nko">“Mlɩ Farisifɔ pʋ́ Mose mbla asunápʋ́, apinabwɛbí abwɛpʋ́, mlɩgyɔwɩ nɩ́. Mlɩlabwɛ́ fɛ́ ntsán ánɩ́ bakpá mʋ́ afá futútúútú, mʋ́ ɩwɩ lawá akɩ́lɛ. Támɛ mʋ́tɔ́ mʋ́ á, afúli awú pʋ́ atɔ plɔ́hɛ́ sɔ́ɔ́n bɔ́ mʋ́. </span>
            <span class="Verse_Number" lang="nko">28</span>
            <span lang="nko">Alɩ kɛ́n mlɩgyí nɩ́. Ahá bʋtɛkɩ mlɩ ánɩ́ mlɩgyí yilé abwɛpʋ́. Támɛ mlɩ klʋntɔ mʋ́ á, apinabwɛbíbwɛ mʋ́a lalahɛbwɛ sɔ́ɔ́n bɔ́ mʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Bulu Ɩsʋbɩtɩ́</span>
          </div>
          <div class="Parallel_Passage_Reference">
            <span lang="nko">(Luka 11:47-51)</span>
          </div>
          <div class="Paragraph">
            <span class="Verse_Number" lang="nko">29-30</span>
            <span lang="nko">“Mlɩ Farisifɔ pʋ́ Mose mbla asunápʋ́, apinabwɛbí abwɛpʋ́, mlɩgyɔwɩ nɩ́. Tsúfɛ́ mlɩtɔpwɛ́ Bulu ɔnɔ́sʋ́ atɔɩ́pʋ́ pʋ́ yilé abwɛpʋ́ ámʋ́ʋ́ betsiá ámʋ ntsán, lá mʋ́ ɩwɩ wankláán, blɩ́ mlɩaa, &lt;Nɩ́ anɩlétsiá anɩ anáin brɛ́sʋ́ asa bɔmɔ Bulu ɔnɔ́sʋ́ atɔɩ́pʋ́ anfɩ á, tɛkɩ anɩmɔ́wa ɩbɩ mʋ́tɔ́.&gt; </span>
            <span class="Verse_Number" lang="nko">31</span>
            <span lang="nko">Mlɩ asʋn blɩ́hɛ́ anfɩ désuná ánɩ́ mlɩgyí Bulu ɔnɔ́sʋ́ atɔɩ́pʋ́ amɔpʋ́ ámʋ abí-aná nɩ́. </span>
            <span class="Verse_Number" lang="nko">32</span>
            <span lang="nko">Mlɩwuna yɔ mʋ́sʋ́, amlɩmɔ mlɩ anáin bwɛhɛ́ ámʋ ɔnɔ́. </span>
            <span class="Verse_Number" lang="nko">33</span>
            <span lang="nko">Awɔ, abɛ abí-aná! Mlɛ́talɩ́ srɩ́ sí ɩpɔ́n ámʋ́ʋ́ Bulu ɔbɛ́ha mlɩ, kpá mlɩ wá ɩsʋbɩtɩ́ ogyá ámʋ́ʋ́ ɩtamaduntɔ ámʋ? </span>
            <span class="Verse_Number" lang="nko">34</span>
            <span lang="nko">Mʋ́ sʋ ndɛ Bulu ɔnɔ́sʋ́ atɔɩ́pʋ́, anyansapʋ pʋ́ Mose mbla asunápʋ́ wa sɩ́sɩ́ mlɩ. Támɛ mlɔ́mɔ akʋ, dá amʋ́tɔ́ akʋ mántá oyikpalíhɛsʋ. Mlɔ́nwɛn amʋ́tɔ́ akʋ mplɩ mlɩ ofíakpa, dɩ́nká akʋsʋ tsú awúlusʋ yɔ́ awúlusʋ. </span>
            <span class="Verse_Number" lang="nko">35</span>
            <span lang="nko">Ɩ́nɩ sʋ yilé abwɛpʋ́ ámʋ́ʋ́ mlɩa mlɩ anáin mlɩlamɔ́ tsú </span>
            <span class="See_In_Glossary" lang="nko">
              <a href="#" class="Glossary_Key" id="w_143">Habelsʋ</a>
            </span>
            <span lang="nko"> bɔfʋn Sakaria, ogyi Barakia mʋ bi ámʋ́ʋ́ mlɩlɔ́mɔ Bulu ɔtswɛ́kpa obu mʋ́a </span>
            <span class="See_In_Glossary" lang="nko">
              <a href="#" class="Glossary_Key" id="w_144">afɔdɩɛ-asubwi</a>
            </span>
            <span lang="nko"> amʋ nsɩnɛ́ ámʋ fɛ́ɛ́ obugya bɛ́ba mlɩsʋ. </span>
            <span class="Verse_Number" lang="nko">36</span>
            <span lang="nko">Ɔnɔkwalɩ ndɛ mlɩ bláa. Ɩ́nɩ aná fɛ́ɛ́ sʋ Bulu ɩsʋbɩtɩ́ bɛ́ba mlɩ ndɛmba-abí ánfɩsʋ nɩ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Yerusalemfɔ Ɩwɩ Ɔdwɛ</span>
          </div>
          <div class="Parallel_Passage_Reference">
            <span lang="nko">(Luka 13:34-35)</span>
          </div>
          <div class="Paragraph">
            <span class="Verse_Number" lang="nko">37</span>
            <span lang="nko">“Óo Yerusalemfɔ, Yerusalemfɔ! Mlɩtɔ́mɔ́ Bulu ɔnɔ́sʋ́ atɔɩ́pʋ́, dá abí ánɩ́ Bulu lawá sɩ́sɩ́ mlɩ abwi mɔ́ nɩ́. Ntekleá nóbun mlɩ abísʋ́ brégyíbrɛ́, fɛ́ alɩá batɛ tobun mʋ abísʋ́, támɛ mlɩtamahá mɩ́ ɔkpa. </span>
            <span class="Verse_Number" lang="nko">38</span>
            <span lang="nko">Mlɩkɩ, Bulu obési mlɩ ɔtswɛ́kpa tswɩ mlɩ, ɩbɛ́dɩ kpan. </span>
            <span class="Verse_Number" lang="nko">39</span>
            <span lang="nko">Tsúfɛ́ ndɛ mlɩ bláa mbɛ́ɛ, mlɩmɛ́ɛtrá wun mɩ ɛkɛkɛɛkɛ, yɔ́fʋn ɛkɛá mlɛ́blɩ́ mlɩaa, &lt;Bulu oyúla ɔhá ámʋ́ʋ́ ɔbá mʋ ɩdátɔ́.&gt; ámʋ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Bulu Ɔtswɛ́kpa Amʋ Bwie</span>
          </div>
          <div class="Parallel_Passage_Reference">
            <span lang="nko">(Marko 13:1-2; Luka 21:5-6)</span>
          </div>
          <div class="Paragraph">
            <span class="Chapter_Number" lang="nko">24</span>
            <span class="Verse_Number" lang="nko">1</span>
            <span lang="nko">Brɛ́á Yesu lɛ́dalɩ Bulu ɔtswɛ́kpa ɩnʋ ɔyɔ́ á, mʋ akasɩ́pʋ́ amʋ bɛnatɩ́ yɔ́tʋ mʋ, súná mʋ ɔtswɛ́kpa ɩnʋ mbu ámʋ. </span>
            <span class="Verse_Number" lang="nko">2</span>
            <span lang="nko">Mʋ́ʋ́ ɔlɛbláa amʋ́ ɔbɛ́ɛ, “Mlɩlawun mbu akpɔnkpɔɔnkpɔntɩ ánfɩ fɛ́ɛ́? Ɔnɔkwalɩ ndɛ mlɩ bláa. Bóbwie mʋ́ fɛ́ɛ́ bun. Ibwi kʋlɛ kʋ́ráá méesian dɩnká mʋ́ básʋ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ɩwɩɔsɩn Mʋ́a Ɩkplán</span>
          </div>
          <div class="Parallel_Passage_Reference">
            <span lang="nko">(Marko 13:3-13; Luka 21:7-19)</span>
          </div>
          <div class="Paragraph">
            <span class="Verse_Number" lang="nko">3</span>
            <span lang="nko">Brɛ́á Yesu tsie Nfɔ-nyíbʋ ámʋsʋ, ɔdɛ Bulu ɔtswɛ́kpa amʋ kɩ́ɩ a, mʋ akasɩ́pʋ́ amʋ nkʋlɛ bɛfɩtɛ́ mʋ bɛɛ, “Bla anɩ, brɛ́ mɔmʋtɔ ɩ́nɩ fɛ́ɛ́ bɛ́ba? Osúna mɔmʋ ɛ́ ɔbɛ́ba, ibósuná ánɩ́ fʋ́ bábɩ pʋ́ ɔyɩ́ ɔnɔ́mɔkɛ́ lafʋn?”</span>
          </div>
          <div class="Paragraph">
            <span class="Verse_Number" lang="nko">4</span>
            <span lang="nko">Ɩnʋ Yesu lɛ́lɛ mʋ́ ɔnɔ́ ɔbɛ́ɛ, “Mlɩkɩ wankláán, mɛ́nɩ ɔhaa mɛ́ɛmlɛ́ mlɩ. </span>
            <span class="Verse_Number" lang="nko">5</span>
            <span lang="nko">Tsúfɛ́ ahá tsɔtsɔɔtsɔ bɔ́pʋ mɩ́ dá ba bɛɛ, amʋ́gyí Kristo, (ɔhá ámʋ́ʋ́ Bulu ladá mʋ ofúli amʋ) nɩ. Bɛ́mlɛ́ ahá tsɔtsɔɔtsɔ bɔ́fwɩ ɔkpa. </span>
            <span class="Verse_Number" lang="nko">6</span>
            <span lang="nko">Nɩ́ mlonúá ɩsá ladá mantáa mlɩ ntɛ́ɛ ɔtɩnɛkʋ á, opúni mátsií mlɩ. Tsúfɛ́ lehián ánɩ́ ɩ́nɩ aná fɛ́ɛ́ bɛ́ba, támɛ imedésuná ánɩ́ ɔyɩ́ ɔnɔ́mɔkɛ́ ámʋ lafʋn. </span>
            <span class="Verse_Number" lang="nko">7</span>
            <span lang="nko">Tsúfɛ́ ɔmá bɔ́kɔ aba. Awíe bɔ́kʋsʋ́ lɩ́ɩ́ abasʋ. Akʋ́n bɛ́ba, ɔsʋlʋ́ʋ bɛ́kpɩnkɩ́ ntɩ́nɛ́-ntɩ́nɛ́. </span>
            <span class="Verse_Number" lang="nko">8</span>
            <span lang="nko">Ɩ́nɩ fɛ́ɛ́ igyi fɛ́ ɩwɩɔsɩn ánɩ́ ɔtsɩ towun brɛ́á ɩkwɩ́ɩ dɛ mʋ dwiín.</span>
          </div>
          <div class="Paragraph">
            <span class="Verse_Number" lang="nko">9</span>
            <span lang="nko">“Alɩ brɛ́ ámʋtɔ á, mɩ́ sʋ ɔmá-ɔmá bólu mlɩ. Bɛ́dɩnká mlɩsʋ, pʋ́ mlɩ há bɔ́wa mlɩ amʋmʋyɔ, mɔ́ mlɩ. </span>
            <span class="Verse_Number" lang="nko">10</span>
            <span lang="nko">Mlɩtɔ ahá tsɔtsɔɔtsɔ bɛ́dɩda hógyitɔ. Bólu aba, lɛ́ aba há. </span>
            <span class="Verse_Number" lang="nko">11</span>
            <span lang="nko">Afunu awapʋ́ bɛ́blɩ́ bɛɛ, Bulu ɔnɔ́sʋ́ atɔɩ́pʋ́ bʋgyi tsɔtsɔɔtsɔ bɛ́ba bɛmlɛ́ ahá tsɔtsɔɔtsɔ, há amʋ́ bɔ́fwɩ ɔkpa. </span>
            <span class="Verse_Number" lang="nko">12</span>
            <span lang="nko">Lalahɛbwɛ bómoní. Mʋ́ sʋ ahá tsɔtsɔɔtsɔ bʋmɛ́ɛtrá dwɛ aba. </span>
            <span class="Verse_Number" lang="nko">13</span>
            <span lang="nko">Támɛ ɔhá ánɩ́ ɔlɛtalɩ́ lɩ́ɩ́ kínkíínkín yɔ́fʋn ɔyɩ́ ɔnɔ́mɔkɛ́ á, Bulu ɔbɔ́hɔ mʋ nkpa. </span>
            <span class="Verse_Number" lang="nko">14</span>
            <span lang="nko">Mʋ́ óó á, ahá bɛ́da Bulu iwíegyí ámʋ ɩwɩ asʋn wankláán ánfɩ ɔkan ɔyɩ́tɔ́ fɛ́ɛ́, mɛ́nɩ ahá fɛ́ɛ́ bónu mʋ́, asa ɔyɩ́ ɩbɔ́mɔ ɔnɔ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɩwɩɔsɩn Wúunbɩ</span>
          </div>
          <div class="Parallel_Passage_Reference">
            <span lang="nko">(Marko 13:14-23; Luka 21:20-24)</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">“Nɩ́ mlowun akisítɔá itobwíé ɔmá, ɩda Ɔwankɩ́kpá ɩnʋ, ɩdɛ Bulu ɔtswɛ́kpa ɩnʋ kpɔɩ́, fɛ́ alɩá Bulu ɔnɔ́sʋ́ ɔtɔɩ́pʋ́ Daniel lɛ́blɩ́ tswɩ a,---Aklápʋ, mlɩnu mʋ́ asɩ!--- </span>
            <span class="Verse_Number" lang="nko">16</span>
            <span lang="nko">mʋ́mʋ́ ahá ánɩ́ bʋbʋ Yudea ɔmátɔ́ bʋsrɩ́ɩ yɔ abʋsʋ. </span>
            <span class="Verse_Number" lang="nko">17</span>
            <span lang="nko">Ɔhá ánɩ́ ɔdɩn obusʋ mákplɩ ɔbɛ́ɛ, moyótsu tɔtɔ obuto. </span>
            <span class="Verse_Number" lang="nko">18</span>
            <span lang="nko">Ɔhá ánɩ́ ɔbʋ ndɔtɔ ɛ́ ɔmáyinkí ba wóyítɔ́ botsu mʋ tati. </span>
            <span class="Verse_Number" lang="nko">19</span>
            <span lang="nko">Amenyapʋ́ pʋ́ abí-ayín ánɩ́ bʋpia abi bɔbwɛ alɩ brɛ́ ámʋtɔ, bʋgyɔ́wɩ nɩ́. </span>
            <span class="Verse_Number" lang="nko">20</span>
            <span lang="nko">Mlɩkokoli Bulu mlɩaa, mlɩ ɔsrɩ́kɛ́ amʋ ɩmábwɛ nyankpʋ mʋ́a atsalɩbɩ́ ntɛ́ɛ </span>
            <span class="See_In_Glossary" lang="nko">
              <a href="#" class="Glossary_Key" id="w_145">ɔkpʋ́nʋ́ ɔdakɛ́</a>
            </span>
            <span lang="nko">. </span>
            <span class="Verse_Number" lang="nko">21</span>
            <span lang="nko">Tsúfɛ́ tsú ɔyɩ́ asɩtsuábɩ a, asʋn wunhɛ ánɩ́ ɩbɛ́ba alɩ brɛ́ ámʋtɔ odu kʋkʋ mɔ́kʋ́ba kɩ. Mʋ́ odu kʋkʋ ɛ́ mɛ́ɛtrá ba ɛkɛkɛɛkɛ. </span>
            <span class="Verse_Number" lang="nko">22</span>
            <span lang="nko">Nɩ́ Bulu mɛ́dɩnkɩ́ nkɛ ámʋsʋ á, tɛkɩ ɔhaa méesian ɔyɩ́tɔ́. Támɛ ahá ámʋ́ʋ́ alalɛ́ pʋ́bwɛ́ mʋ klɛ amʋ sʋ aladɩ́nkɩ́ nkɛ ámʋsʋ.</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">“Alɩ brɛ́ ámʋtɔ á, nɩ́ ɔkʋ lɛ́bláa fʋ ɔbɛ́ɛ, &lt;Kɩ, Kristo, (ɔhá ámʋ́ʋ́ Bulu ladá mʋ ofúli amʋ) bʋ nfɩ ntɛ́ɛ nána&gt; á, máhogyi. </span>
            <span class="Verse_Number" lang="nko">24</span>
            <span lang="nko">Tsúfɛ́ ahá ánɩ́ bɛɛ amʋ́gyí Kristo amʋ pʋ́ ahá ánɩ́ bɔ́wa afunu bɛɛ, Bulu ɔnɔ́sʋ́ atɔɩ́pʋ́ bʋgyi tsɔtsɔɔtsɔ bɛ́ba ɔyɩ́tɔ́. Bɔ́bwɛ ofúla pʋ́ osúna akpɔnkpɔntɩ pʋ́mlɛ́ ahá. Nɩ́ bɛ́talɩ́ kʋ́ráá á, bɛ́mlɛ́ ahá ámʋ́ʋ́ Bulu lalɛ́ ámʋ ɛ́. </span>
            <span class="Verse_Number" lang="nko">25</span>
            <span lang="nko">Mlɩnu, ndɛ mlɩ ɔlá da yáɩ́ asa ɩba.</span>
          </div>
          <div class="Paragraph">
            <span class="Verse_Number" lang="nko">26</span>
            <span lang="nko">“Nɩ́ ɔkʋ ɔbláa mlɩ ɔbɛ́ɛ, &lt;Kɩ, Kristo amʋ laba ɔbʋ dimbísʋ́&gt; a, mlɩmádalɩ yɛ́kɩ. Alɩ kɛ́n nɩ́ bɛblɩ́ bɛɛ, &lt;Ɔbʋ obutótɔ́&gt; ɛ́ mlɩmáhogyi nɩ. </span>
            <span class="Verse_Number" lang="nko">27</span>
            <span lang="nko">Tsúfɛ́ mɩ́, Nyankpʋsa-Mʋ-Bi ánfɩ ɔbákɛ ɩbɔ́bwɛ fɛ́ alɩ ámʋ́ʋ́ nyankpʋ tɔfwɩ́ ɩbɩ, bʋtowun mʋ́ tsú owí ɔdalɩkpa yɛ́dalɩ owí ɔkplɩ́wíékpá amʋ.</span>
          </div>
          <div class="Paragraph">
            <span class="Verse_Number" lang="nko">28</span>
            <span lang="nko">“Ɔtɩ́nɛ́á ɩtɔ wuhɛ́ da a, ɩnʋ́ alása bʋtefia.</span>
          </div>
        </div>
        <div class="scrSection">
          <div class="Section_Head">
            <span lang="nko">Nyankpʋsa-Mʋ-Bi Ámʋ Ɩbábɩ</span>
          </div>
          <div class="Parallel_Passage_Reference">
            <span lang="nko">(Marko 13:24-27; Luka 21:25-28)</span>
          </div>
          <div class="Paragraph">
            <span class="Verse_Number" lang="nko">29</span>
            <span lang="nko">“Ɩwɩɔsɩn wúun amʋ ɔma a, owí ɔbɛ́ta, ɔtsra ɛ́ ɔmɛ́ɛtrá fɛɩ́. Ntsrakpabi bɛ́kpa tsú ɔsʋ́sʋ́ bɛda. Nwʋlʋ́táa mʋ́a mʋ́tɔ́ atɔ́ fɛ́ɛ́ bɛ́kpɩnkɩ́. </span>
            <span class="Verse_Number" lang="nko">30</span>
            <span lang="nko">Mʋ́ ɔma a, mlówun mɩ́, Nyankpʋsa-Mʋ-Bi ánfɩ ɩbá ɩwɩ osúna ɔsʋ́sʋ́. Ɔyɩ́tɔ́ ahá fɛ́ɛ́ bósu. Ɔhagyíɔha obówun ánɩ́ mɩ́, Nyankpʋsa-Mʋ-Bi ánfɩ napʋ́ túmi mʋ́a numnyam kpɔnkpɔntɩ mbʋ nwʋlʋ́táatɔ tsú ɔsʋ́sʋ́ nɛbá. </span>
            <span class="Verse_Number" lang="nko">31</span>
            <span lang="nko">Ɩnʋ á, ɔkpɛ kʋ ɩbɛ́lɩn kʋ́klʋ́kʋ́ʋ́, Bulu ɔbɔ́wa mʋ abɔpʋ bɛ́yɛkpa mʋ ahá ámʋ́ʋ́ alalɛ́ ámʋ tsú ɔyɩ́ afʋnka ana ámʋ fɛ́ɛ́sʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Ɔyɩ́ Ɔnɔ́mɔ Ɩwɩ Osúna</span>
          </div>
          <div class="Parallel_Passage_Reference">
            <span lang="nko">(Marko 13:28-31; Luka 21:29-33)</span>
          </div>
          <div class="Paragraph">
            <span class="Verse_Number" lang="nko">32</span>
            <span lang="nko">“Mlɩpʋkɩ pɔntɔ oyí. Nɩ́ mʋ́ abámbi dɛpɔɩ́, ɩdɛ atɛ pɔpwɛ lɛ á, mlɩtɛbɩ́ ánɩ́ awikpan brɛ́ lafʋn. </span>
            <span class="Verse_Number" lang="nko">33</span>
            <span lang="nko">Alɩ kɛ́n, nɩ́ mlowun ánɩ́ ntobí ánfɩ fɛ́ɛ́ ɩdɛ mʋ́tɔ́ bá a, mlɛ́bɩ ánɩ́ mɩ́, Nyankpʋsa-Mʋ-Bi ánfɩ ɩbábɩ lafʋn ta nɩ́. Nawíé wóyí ámʋ ɔnɔ́ tá. </span>
            <span class="Verse_Number" lang="nko">34</span>
            <span lang="nko">Ɔnɔkwalɩ ndɛ mlɩ bláa mbɛ́ɛ, ndɛmba-abí ánfɩ fɛ́ɛ́ bʋmóowu tá asa ɩ́nɩ fɛ́ɛ́ bɛ́ba mʋ́tɔ́. </span>
            <span class="Verse_Number" lang="nko">35</span>
            <span lang="nko">Ɔsʋ́ mʋ́a asɩ fɛ́ɛ́ bɔ́tsʋn, támɛ mɩ́ asʋn blɩ́hɛ́ mɔ́ɔtsʋn ɛkɛkɛɛkɛ.</span>
          </div>
        </div>
        <div class="scrSection">
          <div class="Section_Head">
            <span lang="nko">Nyankpʋsa-Mʋ-Bi Ámʋ Ɔbákɛ</span>
          </div>
          <div class="Parallel_Passage_Reference">
            <span lang="nko">(Marko 13:32-37; Luka 17:26-30, 34-36)</span>
          </div>
          <div class="Paragraph">
            <span class="Verse_Number" lang="nko">36</span>
            <span lang="nko">“Ɔhaa méyín ɛkɛ ntɛ́ɛ brɛ́á ntobí ánfɩ fɛ́ɛ́ ɩbɛ́ba. Bulu-abɔpʋ bʋmeyín. Bulu mʋ Bi ámʋ ɛ́ méyín, nkɛ́tɩ anɩ Sɩ́ ámʋ́ʋ́ ɔbʋ ɔsʋ́sʋ́ ámʋ nkʋlɛ pɛ́ yin. </span>
            <span class="Verse_Number" lang="nko">37</span>
            <span lang="nko">Alɩ ámʋ́ʋ́ ilegyi </span>
            <span class="See_In_Glossary" lang="nko">
              <a href="#" class="Glossary_Key" id="w_146">Noa</a>
            </span>
            <span lang="nko"> brɛ́sʋ́ amʋ a, alɩ́ ibégyi mɩ́, Nyankpʋsa-Mʋ-Bi ánfɩ ɛ́ ɩbábɩ nɩ. </span>
            <span class="Verse_Number" lang="nko">38</span>
            <span lang="nko">Tsúfɛ́ asa ntsubʋlábɩ́ amʋ lɔfʋn a, ahá betsiá bʋ́dɛ atɔ́ gyí, bʋdɛ ntá núu, bʋdɛ aká tsiá, bʋdɛ atsɩ kɩ́tá há akúlu alɩɩ yɔ́fʋn ɛkɛá Noa lówie mʋ dáka kpɔnkpɔɔnkpɔntɩ ámʋtɔ. </span>
            <span class="Verse_Number" lang="nko">39</span>
            <span lang="nko">Ɔhaa mɛ́bɩ tɔ́á ɩdɛ mʋ́sʋ́ yɔ, kpɛ́fʋn brɛ́á ntsu ámʋ lɔbʋlá sʋ́rá amʋ́ fɛ́ɛ́ nátɩ́. Alɩ kɛ́n bʋmɛ́ɛbɩ mɩ́, Nyankpʋsa-Mʋ-Bi ánfɩ ɩbábɩ nɩ. </span>
            <span class="Verse_Number" lang="nko">40</span>
            <span lang="nko">Alɩ brɛ́ ámʋtɔ á, nɩ́ ayin abanyɔ́ bʋlɩɩ́ ndɔ kʋlɛtɔ bʋdɛ agyʋ́má yɔ á, Bulu obótsu ɔkʋlɛ sí ɔkʋlɛ. </span>
            <span class="Verse_Number" lang="nko">41</span>
            <span lang="nko">Nɩ́ atsɩ abanyɔ́ bʋdɛ nfúó kwɛ á, Bulu obótsu ɔkʋlɛ sí ɔkʋlɛ.</span>
          </div>
          <div class="Paragraph">
            <span class="Verse_Number" lang="nko">42</span>
            <span lang="nko">“Mlɩdɩnka ansɩ́ ɩwɩsʋ, tsúfɛ́ mlɩméyín ɛkɛá mlɩ Wíe ɔbɛ́ba. </span>
            <span class="Verse_Number" lang="nko">43</span>
            <span lang="nko">Támɛ mlɩnu asʋ́n ánfɩ. Nɩ́ wóyí mʋ wie yin onyé brɛ́á owikplu ɔbɛ́ba mʋ wóyítɔ́ a, tɛkɩ ologyo mʋ wóyí, owikplu móbwie wíé, wí mʋ atɔ́. </span>
            <span class="Verse_Number" lang="nko">44</span>
            <span lang="nko">Mʋ́ sʋ mlɩ ɛ́ mlɩgyo, tsúfɛ́ mɩ́, Nyankpʋsa-Mʋ-Bi ánfɩ nɛ́ba brɛ́á mlɩ ansɩ́ mɛdɩ́n mɩ́sʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Osúmpʋ́ Wankláán Pʋ́ Ɔlaláhɛ</span>
          </div>
          <div class="Parallel_Passage_Reference">
            <span lang="nko">(Luka 12:41-48)</span>
          </div>
          <div class="Paragraph">
            <span class="Verse_Number" lang="nko">45</span>
            <span lang="nko">“Ma mɛɛ gyí osúmpʋ́á ɔlɛtɩn ansɩ́, ɔbʋ ɔnɔkwalɩ? Mʋ ɩbɩtɔ mʋ wie tɔpʋ́ mʋ aba atráhɛ wá, ɔbɛ́ɛ ɔhá amʋ́ atogyihɛ dɩnka brɛ́sʋ́. </span>
            <span class="Verse_Number" lang="nko">46</span>
            <span lang="nko">Ansɩ́ bégyi osúmpʋ́ amʋ, nɩ́ mʋ wie amʋ ɔbá bowun ánɩ́ lɛ́lɛ́ ɔdɛ mʋ́ bwɛ. </span>
            <span class="Verse_Number" lang="nko">47</span>
            <span lang="nko">Ɔnɔkwalɩ ndɛ mlɩ bláa. Mʋ wie amʋ ɔbɔ́pʋ mʋ atɔ́ fɛ́ɛ́ wá mʋ ɩbɩtɔ. </span>
            <span class="Verse_Number" lang="nko">48</span>
            <span lang="nko">Támɛ nɩ́ osúmpʋ́ laláhɛ ogyi, ɔlɛblɩ́ wá nwuntɔ ɔbɛ́ɛ, &lt;Mɩ́ wíe mɛ́ɛba séi.&gt; </span>
            <span class="Verse_Number" lang="nko">49</span>
            <span lang="nko">Ɩ́nɩ sʋ olefi asɩ ɔdɛ mʋ aba asúmpʋ́ da, mʋa ntá abʋpʋ́ bʋdɛ atɔ́ gyí si amʋ́, bʋdɛ ntá núu bʋ á, </span>
            <span class="Verse_Number" lang="nko">50</span>
            <span lang="nko">mʋ wie amʋ ɔbɛ́ba bófwie mʋtɔ ɛkɛá ɔmɛdɩ́n ansɩ́. </span>
            <span class="Verse_Number" lang="nko">51</span>
            <span lang="nko">Mʋ wie amʋ ɔbɛ́hɩɛ tɩ́tɩ mʋtɔ, trá bɩtɩ́ mʋa apinabwɛbífɔ ámʋ asʋ kɛ́kɛ́ɛ. Ɩnʋ́ isú mʋ́a kpisíi bʋ nɩ.</span>
          </div>
        </div>
        <div class="scrSection">
          <div class="Section_Head">
            <span lang="nko">Mbitebí Dú Akʋ Ɩwɩ Yébi</span>
          </div>
          <div class="Paragraph">
            <span class="Chapter_Number" lang="nko">25</span>
            <span class="Verse_Number" lang="nko">1</span>
            <span lang="nko">“Bulu iwíegyí ámʋ ɩbɔ́bwɛ fɛ́ mbitebí dú akʋá botsu amʋ́ nkandɩ́ɛ dálɩ beyéfia ɔká pɔpwɛ otsiápʋ ɔkʋ. </span>
            <span class="Verse_Number" lang="nko">2</span>
            <span lang="nko">Amʋ́tɔ́ abanú bemimláa, abanú ɛ́ bɛtɩn ansɩ́. </span>
            <span class="Verse_Number" lang="nko">3</span>
            <span lang="nko">Aha mimláhɛ amʋ botsu amʋ́ nkandɩ́ɛ, támɛ bʋmotsu nfɔ kʋkʋ kɩ́tá. </span>
            <span class="Verse_Number" lang="nko">4</span>
            <span lang="nko">Támɛ atɩansɩpʋ amʋ botsu nfɔ wá atɔ́tɔ́ kɩ́tá. </span>
            <span class="Verse_Number" lang="nko">5</span>
            <span lang="nko">Ɔká otsiápʋ amʋ mɔ́kɔsɩ́ ba. Mʋ́ sʋ mbitebí ámʋ fɛ́ɛ́ bɔgyɔsɩ́, tsʋn mʋ́tɔ́ dɩ́dɩ.</span>
          </div>
          <div class="Paragraph">
            <span class="Verse_Number" lang="nko">6</span>
            <span lang="nko">“Ɔyɩ́-nsɩnɛ́ á, ɔkʋ lɔ́sʋrá okitikíti ɔbɛ́ɛ, &lt;Anɩ pɩ, ɔká otsiápʋ amʋ ɔbá o! Mlɩdalɩ yefia mʋ!&gt; </span>
            <span class="Verse_Number" lang="nko">7</span>
            <span lang="nko">Ɩnʋ mbitebí ámʋ fɛ́ɛ́ bɔkʋsʋ́ nywɛ́ amʋ́ nkandɩ́ɛ. </span>
            <div class="picturePage">
              <img id="Figure-MAT-6" class="picture" src="WA03904b.tif" alt="WA03904b.tif" />
              <div class="pictureCaption">
                <span lang="nko">Mbitebí ámʋ fɛ́ɛ́ bɔkʋsʋ́ nywɛ́ amʋ́ nkandɩ́ɛ.</span>
                <span lang="nko" class="reference">Mateo 25:7</span>
              </div>
            </div>
            <span class="Verse_Number" lang="nko">8</span>
            <span lang="nko">Aha mimláhɛ amʋ bɛbláa atɩansɩpʋ amʋ bɛɛ, &lt;Anɩ nkandɩ́ɛ dedúun. Mʋ́ sʋ mlɩha anɩ nfɔ kpalobí awa anɩ klɛ́tɔ.&gt; </span>
            <span class="Verse_Number" lang="nko">9</span>
            <span lang="nko">Mʋ́ʋ́ atɩansɩpʋ amʋ bɛbláa amʋ́ bɛɛ, &lt;Ó-o, ɩmɔtsɔ́. Ɩmɔ́ɔfʋn anɩa mlɩnyɔ. Mlɩyɔ afɛpʋ́ wá, amlɩyɔhɔ mlɩ klɛ́.&gt; </span>
            <span class="Verse_Number" lang="nko">10</span>
            <span lang="nko">Brɛ́á aha mimláhɛ amʋ bɔpʋ ɔkpa bɔyɔ́ á, ɔká otsiápʋ amʋ lɛ́ba. Amʋ́ ámʋ́ʋ́ bɛda ɩwɩsʋ ámʋ bobuo ɔká otsiápʋ amʋ wíé ɔká otsiákpá ɩnʋ, oyin ámʋ asúmpʋ́ befin obu ámʋ.</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">“Mʋ́ ɔma a, mbitebí atráhɛ amʋ ɛ́ bɛba bɛlɩɩ́ klʋn ɔma, blɩ́ bɛɛ, &lt;Anɩ sɩ́, finki ha anɩ awie.&gt; </span>
            <span class="Verse_Number" lang="nko">12</span>
            <span lang="nko">Támɛ ɔká otsiápʋ amʋ lɛ́bláa amʋ́ ɔbɛ́ɛ, &lt;Ɔnɔkwalɩ ndɛ mlɩ bláa, mmeyín mlɩ ɔkpagyíɔkpasʋ.&gt; ”</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">Yesu lɔ́mɔ mʋ́ ɔnɔ́ ɔbɛ́ɛ, “Ɩ́nɩ sʋ mlɩda ɩwɩsʋ, tsúfɛ́ mɩ́, Nyankpʋsa-Mʋ-Bi ánfɩ nɛ́ba brɛ́á mlɩ ansɩ́ mɛdɩ́n mɩ́sʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Asúmpʋ́ Abasá Ɩwɩ Yébi</span>
          </div>
          <div class="Parallel_Passage_Reference">
            <span lang="nko">(Luka 19:11-27)</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">“Nyankpʋsa-Mʋ-Bi ámʋ ɩbábɩ bɔ́bwɛ fɛ́ ɔkʋá ɔdɛ ɔkpa tu, ɔlɛtɩ mʋ asúmpʋ́, ye mʋ atɔ́ há amʋ́ ɔbɛ́ɛ, bʋkɩ́ɩ mʋ́sʋ́ yaɩ mʋ. </span>
            <span class="Verse_Number" lang="nko">15</span>
            <span lang="nko">Ɔlɔpʋ sika pɛpɛ akɛntɛ anu há ɔkʋlɛ, pʋ́ akɛntɛ anyɔ há onyɔɔsɩ, ɔlɔpʋ kɛntɛ kʋlɛ ɛ́ há ɔsaasɩ. Ɔlɛha okugyíɔkʋ mʋ ɔwʋnlɩ́n ɔnɔ́ asa ɔlɛnatɩ́. </span>
            <span class="Verse_Number" lang="nko">16</span>
            <span lang="nko">Osúmpʋ́ ámʋ́ʋ́ olenya akɛntɛ anu ámʋ lɔ́wa ɔsa pʋ́ kɔ́ba amʋ fi ibíágyí asɩ. Mʋ́ sʋ ɩmɔwa ɔpá kʋkʋ, olenya akɛntɛ anu dɩ́nká mʋ́sʋ́. </span>
            <span class="Verse_Number" lang="nko">17</span>
            <span lang="nko">Onyɔɔsɩ amʋ ɛ́ lɛ́damlí ɩbɩ mʋ sika pɛpɛ akɛntɛ anyɔ ámʋsʋ alɩ kɛ́n. Mʋ́ sʋ olenya akɛntɛ anyɔ dɩ́nká mʋ́sʋ́. </span>
            <span class="Verse_Number" lang="nko">18</span>
            <span lang="nko">Támɛ ɔsaasɩ amʋ́ʋ́ olenya kɛntɛ kʋlɛ amʋ mʋ́ lóyókwi ɔbɔ́, pʋ́ mʋ wie sika pɛpɛ amʋ ŋáín mʋ́tɔ́.</span>
          </div>
          <div class="Paragraph">
            <span class="Verse_Number" lang="nko">19</span>
            <span lang="nko">“Ɩlɔwa ɔpá asa amʋ́ wíe amʋ lótsu mʋ ɔkpa ámʋ ba, ɔlɛtɩ amʋ́ ɔbɛ́ɛ, mʋa amʋ́nyɔ bóbu akúnta. </span>
            <span class="Verse_Number" lang="nko">20</span>
            <span lang="nko">Osúmpʋ́ ámʋ́ʋ́ olenya sika pɛpɛ akɛntɛ anu ámʋ lótsu mʋ́a mʋ́sʋ́ ɔdɩ́nka akɛntɛ anu ámʋ ba mʋ wie, bɛbláa mʋ ɔbɛ́ɛ, &lt;Mɩ́ wíé, fɛha mɩ́ sika pɛpɛ akɛntɛ anu. Mɩ́ ɛ́ nanyá akɛntɛ anu dɩ́nká mʋ́sʋ́. Mʋ́ nɩ́.&gt; </span>
            <span class="Verse_Number" lang="nko">21</span>
            <span lang="nko">Mʋ wie amʋ lɛ́da mʋ ɩpán, blɩ́ ɔbɛ́ɛ, &lt;Fabwɛ́ atɔ́. Osúmpʋ́ wankláán fʋ́gyi. Ɩ́nɩá fawá ɔnɔkwalɩ atɔ́ túkúrííbi ánfɩtɔ sʋ á, nɔ́pʋ fʋ́ yáɩ́ mɩ́ atɔ́ tsɔtsɔɔtsɔ ɔnɔ́. Ba afʋbetsiá mɩ́ wá, anya ansigyí.&gt;</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">“Osúmpʋ́ onyɔɔsɩ amʋ́ʋ́ olenya sika pɛpɛ akɛntɛ anyɔ ámʋ ɛ́ lɛ́bláa mʋ wie ɔbɛ́ɛ, &lt;Mɩ́ wíé, sika pɛpɛ akɛntɛ anyɔ fɛha mɩ́. Mɩ́ ɛ́ nanyá anyɔ dɩ́nká mʋ́sʋ́. Mʋ́ nɩ́.&gt; </span>
            <span class="Verse_Number" lang="nko">23</span>
            <span lang="nko">Mʋ wie amʋ lɛ́da mʋ ɩpán, blɩ́ ɔbɛ́ɛ, &lt;Fabwɛ́ atɔ́. Osúmpʋ́ ɔnɔkwalɩpʋ fʋgyi. Ɩ́nɩá fawá ɔnɔkwalɩ atɔ́ túkúrííbi ánfɩtɔ sʋ á, nɔ́pʋ fʋ́ yáɩ́ mɩ́ atɔ́ tsɔtsɔɔtsɔ ɔnɔ́. Ba afʋbetsiá mɩ́ wá, anya ansigyí.&gt;</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">“Mʋ́ʋ́ osúmpʋ́ amʋ́ʋ́ olenya sika pɛpɛ kɛntɛ kʋlɛ amʋ ɛ́ lɛ́bɛbláa mʋ wie ɔbɛ́ɛ, &lt;Mɩ́ wíé, nyin ánɩ́ fʋ́ asʋ́n bʋ ɔnlɩn. Fʋtɔkpɔ́tɩ́ atɔ́ ɔtɩ́nɛ́á fʋmodu; fʋtɛkpá atɔ́-abí ɔtɩ́nɛ́á fʋmɛfɩtá. </span>
            <span class="Verse_Number" lang="nko">25</span>
            <span lang="nko">Mʋ́ sʋ nenya ifú pʋ́ fʋ́ sika pɛpɛ amʋ ŋáín ɔbɔ́tɔ́. Mʋ́ nɩ́, hɔ fʋ́ atɔ́.&gt;</span>
          </div>
          <div class="Paragraph">
            <span class="Verse_Number" lang="nko">26</span>
            <span lang="nko">“Ɩnʋ mʋ wie amʋ lɛ́bláa mʋ ɔbɛ́ɛ, &lt;Osúmpʋ́ laláhɛ, ɔwʋlɩyɔpʋ́ fʋ́gyi. Fʋyin ánɩ́ ntɔkpɔ́tɩ́ atɔ́ ɔtɩ́nɛ́á mmodu, ntɛkpá atɔ́-abí ɔtɩ́nɛ́á mmɛfɩtá atɔ́. </span>
            <span class="Verse_Number" lang="nko">27</span>
            <span lang="nko">Ɩ́nɩá fʋyin mʋ́ alɩ á, tɛkɩ fɔpʋ yɔ́tswɩ sika ɔyaɩ́kpá. Ɩ́nɩá naba a, tɛkɩ nɔ́yɔhɔ mʋ́a mʋ́sʋ́ abí.&gt; </span>
            <span class="Verse_Number" lang="nko">28</span>
            <span lang="nko">Mʋ́ʋ́ oyin ámʋ lɛ́bláa mʋ asúmpʋ́ amʋ ɔbɛ́ɛ, &lt;Mlɩswɩɩ mʋ sika pɛpɛ kɛntɛ kʋlɛ amʋ ha ɔmʋamʋ́ʋ́ alanyá akɛntɛ idú ámʋ. </span>
            <span class="Verse_Number" lang="nko">29</span>
            <span lang="nko">Tsúfɛ́ ɔhá ánɩ́ ɔbʋ tsɔtsɔ á, bɛtrá pʋ ɩkʋ tsɩ́a mʋ́tɔ́ há mʋ, obénya tsɔtsɔɔtsɔ. Támɛ ɔhá ánɩ́ ɔma á, bɔ́swɩɩ́ mʋ kpalobíbiá ɔbʋ, </span>
            <span class="Verse_Number" lang="nko">30</span>
            <span lang="nko">amlɩtswɩ osúmpʋ́ anfɩ́ ɔma labi ánfɩ wa oklúntɔ. Ɩnʋ́ isú mʋ́a kpisíi bʋ nɩ.&gt;</span>
          </div>
        </div>
        <div class="scrSection">
          <div class="Section_Head">
            <span lang="nko">Asʋ́ngyí</span>
          </div>
          <div class="Paragraph">
            <span class="Verse_Number" lang="nko">31</span>
            <span lang="nko">“Nɩ́ mɩ́, Nyankpʋsa-Mʋ-Bi ánfɩ nɛbá mɩ́ iwíe ogyíkpá, Bulu-abɔpʋ fɛ́ɛ́ bʋbuo mɩ á, nétsiá mɩ́ ɔsʋ́sʋ́ numnyam owíe obíásʋ́. </span>
            <span class="Verse_Number" lang="nko">32</span>
            <span lang="nko">Bɛ́kpa ɔyɩ́tɔ́ ahá fɛ́ɛ́ befia mɩ́ ansɩ́tɔ́. Ɩnʋ nɔ́tɔsɩ́ amʋ́tɔ́, fɛ́ alɩá mbwɩ ɔkpapʋ́ tɔtɔ́sɩ́ akúfa lɛ́ akpalátɔ. </span>
            <span class="Verse_Number" lang="nko">33</span>
            <span lang="nko">Fówun nahá akúfa amʋ balɩ́ɩ́ mɩ́ gyɔpɩsʋ, akpaláa amʋ ɛ́ balɩ́ɩ́ mɩ́ bɩnasʋ. </span>
            <span class="Verse_Number" lang="nko">34</span>
            <span lang="nko">Ɩnʋ mɩ́ ánfɩ ngyi Owíe anfɩ nɛ́bláa ahá ámʋ́ʋ́ bʋlɩɩ́ mɩ́ gyɔpɩsʋ ámʋ mbɛ́ɛ, &lt;Mlɩ ahá ánfɩ mɩ́ Sɩ́ layúlá ánfɩ mlɩba, amlɩbetsiá iwíegyí ámʋ́ʋ́ ɔlɛlayáɩ́ há mlɩ tsú ɔyɩ́ asɩtsuábɩ ɔpá ámʋtɔ. </span>
            <span class="Verse_Number" lang="nko">35</span>
            <span lang="nko">Tsúfɛ́ akʋ́n lɛkɩtá mɩ́ á, mlɩlɛ́ha mɩ́ atɔ́ negyi. Ɔmɛwʋ́lɩ lɛkɩtá mɩ́, mlɩlɛ́ha mɩ́ ntsu nonu. Nɔbwɛ ɔfɔɔ́, mlɩlɔ́hɔ mɩ ɔfɔɔ́. </span>
            <span class="Verse_Number" lang="nko">36</span>
            <span lang="nko">Nɛnatɩ́ yayá, mlɩlɛ́ha mɩ́ tati nɛdɩdá. Nɔlɔ, mlɩlɛ́kɩ mɩ. Nɛdɩ obu, mlɩlɛ́bá bɛkɩ mɩ.&gt;</span>
          </div>
          <div class="Paragraph">
            <span class="Verse_Number" lang="nko">37</span>
            <span lang="nko">“Ɩnʋ yilé abwɛpʋ́ ámʋ bɛ́fɩtɛ́ mɩ́ bɛɛ, &lt;Anɩ Wíé, ɔmɛnkɛ anɩlówun ánɩ́ akʋ́n dɛ fʋ́, anɩlɛ́ha fʋ́ atɔ́ fegyi? Ɔmɛwʋ́lɩ dɛ fʋ́, anɩlɛ́ha fʋ́ ntsu fonu? </span>
            <span class="Verse_Number" lang="nko">38</span>
            <span lang="nko">Fɔbwɛ ɔfɔɔ́, anɩlɔ́hɔ fʋ ɔfɔɔ́? Ɔmɛnkɛ fɛnatɩ́ yayá, anɩlɛ́ha fʋ́ tati fɛdɩdá? </span>
            <span class="Verse_Number" lang="nko">39</span>
            <span lang="nko">Ɔmɛnkɛ fɔlɔ, ntɛ́ɛ fɛdɩ obu, anɩlɛ́bá bɛkɩ fʋ?&gt;</span>
          </div>
          <div class="Paragraph">
            <span class="Verse_Number" lang="nko">40</span>
            <span lang="nko">“Ɩnʋ mɩ́ ánfɩ ngyi Owíe ánfɩ nɛ́bláa amʋ́ mbɛ́ɛ, &lt;Ɔnɔkwalɩ ndɛ mlɩ bláa. Tógyítɔ́á mlɩlɔ́bwɛ há mɩ́ apíó ánfɩ ahá bʋtamabú amʋ́ wá ahátɔ ánfɩtɔ ɔkʋ á, mɩ́ mlɩlɔ́bwɛ mʋ́ há á.&gt;</span>
          </div>
          <div class="Paragraph">
            <span class="Verse_Number" lang="nko">41</span>
            <span lang="nko">“Ɩnʋ nɛ́bláa ahá ámʋ́ʋ́ bʋlɩɩ́ mɩ́ bɩnasʋ ámʋ ɛ́ mbɛ́ɛ, &lt;Mlɩkpʋkpɛ tɛɩ nfɩ. Bulu lalwɩ́ɩ́ mlɩ. Mlɩyɔ ogyá ámʋ́ʋ́ ɩtamadun, Bulu lɛ́layáɩ́ há Ɔbʋnsám mʋ́a mʋ abɔpʋ amʋtɔ. </span>
            <span class="Verse_Number" lang="nko">42</span>
            <span lang="nko">Tsúfɛ́ akʋ́n lɛkɩtá mɩ́, mlɩmɛ́ha mɩ́ atogyihɛ. Ɔmɛwʋ́lɩ lɛkɩtá mɩ́, mlɩmɛ́ha mɩ́ ntsu annu. </span>
            <span class="Verse_Number" lang="nko">43</span>
            <span lang="nko">Nɔbwɛ ɔfɔɔ́, mlɩmɔ́hɔ mɩ ɔfɔɔ́. Nɛnatɩ́ yayá, mlɩmɛ́ha mɩ́ tati andɩda. Nɔlɔ, nɛdɩ obu; mlɩmɛ́kɩ mɩ.&gt;</span>
          </div>
          <div class="Paragraph">
            <span class="Verse_Number" lang="nko">44</span>
            <span lang="nko">“Ɩnʋ amʋ́ ɛ́ bɛ́fɩtɛ́ mɩ́ bɛɛ, &lt;Anɩ Wíé, ɔmɛnkɛ anɩlówun ánɩ́ akʋ́n dɛ fʋ́, ɔmɛwʋ́lɩ dɛ fʋ́, fʋgyi ɔfɔɔ́, fʋna yayá, fʋdɛlɔ ntɛ́ɛ fʋda obu; anɩmɛ́bɛkɩ fʋ?&gt; </span>
            <span class="Verse_Number" lang="nko">45</span>
            <span lang="nko">Ɩnʋ mɩ́ ánfɩ ngyi Owíe anfɩ nɛ́bláa amʋ́ mbɛ́ɛ, &lt;Ɔnɔkwalɩ ndɛ mlɩ bláa. Alɩ ámʋ́ʋ́ mlɩmɔ́bwɛ mʋ́ há mɩ́ apíó ánfɩ ahá bʋtamabú amʋ́ wá ahátɔ ánfɩtɔ ɔkʋ á, mɩ́ mlɩmɔ́bwɛ há á.&gt; </span>
            <span class="Verse_Number" lang="nko">46</span>
            <span lang="nko">Bulu ɔbɛ́ha amʋ́ bɔ́yɔ ɩwɩɔsɩn ánɩ́ ɩtamatátɔ́, támɛ yilé abwɛpʋ́ ámʋ mʋ́ bénya nkpa ánɩ́ ɩtamatá.”</span>
          </div>
        </div>
        <div class="scrSection">
          <div class="Section_Head">
            <span lang="nko">Bɛkɩklɩ́ɩ Yesu Nwunsʋ</span>
          </div>
          <div class="Parallel_Passage_Reference">
            <span lang="nko">(Marko 14:1-2; Luka 22:1-2; Yohane 11:45-53)</span>
          </div>
          <div class="Paragraph">
            <span class="Chapter_Number" lang="nko">26</span>
            <span class="Verse_Number" lang="nko">1</span>
            <span lang="nko">Brɛ́á Yesu lósuná atɔ́ ánfɩ fɛ́ɛ́ tá á, ɔlɛbláa mʋ akasɩ́pʋ́ amʋ ɔbɛ́ɛ, </span>
            <span class="Verse_Number" lang="nko">2</span>
            <span lang="nko">“Mlɩyin ánɩ́ ɩlasí nkenyɔ́ bégyi Israelfɔsʋ </span>
            <span class="See_In_Glossary" lang="nko">
              <a href="#" class="Glossary_Key" id="w_147">Katsʋn Nkɛ</a>
            </span>
            <span lang="nko">. Nkɛ ámʋtɔ á, ɔkʋ ɔbɔ́pʋ mɩ́, Nyankpʋsa-Mʋ-Bi ánfɩ wá mɩ́ alupʋ́ ɩbɩtɔ, bɛ́da mɩ́ mántá </span>
            <span class="See_In_Glossary" lang="nko">
              <a href="#" class="Glossary_Key" id="w_148">oyikpalíhɛsʋ</a>
            </span>
            <span lang="nko">.”</span>
          </div>
          <div class="Paragraph">
            <span class="Verse_Number" lang="nko">3-4</span>
            <span lang="nko">Alɩ brɛ́ ámʋtɔ á, Yudafɔ Bulu igyí ahapʋ́ dɛhɛn pʋ́ amʋ́ ahandɛ befia igyí ɔhapʋ́ dɛhɛn Kaiafa wóyítɔ́, kɩ́tá agywɩɩn ɔkpa ánɩ́ bɔ́tsʋn mʋ́sʋ́ kɩ́tá Yesu ŋáintɔ, mɔ́ mʋ. </span>
            <span class="Verse_Number" lang="nko">5</span>
            <span lang="nko">Támɛ bɛblɩ́ bɛɛ bʋmɔ́ɔbwɛ mʋ́ nkɛ ámʋtɔ, mɛ́nɩ kpokiti mɛ́ɛda ɔmá ámʋtɔ.</span>
          </div>
        </div>
        <div class="scrSection">
          <div class="Section_Head">
            <span lang="nko">Ofobí Fánfáánfán Pʋwʋ́lɩ́ Yesu</span>
          </div>
          <div class="Parallel_Passage_Reference">
            <span lang="nko">(Marko 14:3-9; Yohane 12:1-8)</span>
          </div>
          <div class="Paragraph">
            <span class="Verse_Number" lang="nko">6</span>
            <span lang="nko">Brɛ́á Yesu bʋ Betania wúlutɔ, Simon ɔkʋá alalɔ́ </span>
            <span class="See_In_Glossary" lang="nko">
              <a href="#" class="Glossary_Key" id="w_149">ɩlɔ pɛpɛ</a>
            </span>
            <span lang="nko"> kɩ wóyítɔ́ ɔdɛ atɔ́ gyí a, </span>
            <span class="Verse_Number" lang="nko">7</span>
            <span lang="nko">ɔtsɩ ɔkʋ lɛ́ba mʋ wá. Ɔdɛ prɛntʋa wankláán kʋá ofobí fánfán ánɩ́ ɩbʋ bíá bɔ mʋ́, ɔlɛtsɛɩ́ ofobí ámʋ wʋ́lɩ́ Yesu nwuntɔ. </span>
            <span class="Verse_Number" lang="nko">8</span>
            <span lang="nko">Yesu akasɩ́pʋ́ amʋ benya ɔblɔ́ brɛ́á bowun ɩ́nɩ. Mʋ́ sʋ bɛfɩtɛ́ bɛɛ, “Ntogyi sʋ́ ɔtsɩ ánfɩ layíntá ofobí fánfán ánfɩ? </span>
            <span class="Verse_Number" lang="nko">9</span>
            <span lang="nko">Abɛ́talɩ́ fɛ́ mʋ́ ibíá kpékplé, pʋ́ kɔ́ba amʋ há ahiánfɔ.”</span>
          </div>
          <div class="Paragraph">
            <span class="Verse_Number" lang="nko">10</span>
            <span lang="nko">Yesu lɛ́bɩ ánɩ́ ɔblɔ́ lakɩ́tá amʋ́. Mʋ́ sʋ ɔlɛbláa amʋ́ ɔbɛ́ɛ, “Ntogyi sʋ́ mlɩdɛ́ mʋ háan? Ɩtɔ yilé alabwɛ́ há mɩ́. </span>
            <span class="Verse_Number" lang="nko">11</span>
            <span lang="nko">Ahiánfɔ bétsiá mlɩtɔ ekekegyíɛkɛ, támɛ mɩ́ mʋ́ mméetsiá mlɩ wá yɔ́. </span>
            <span class="Verse_Number" lang="nko">12</span>
            <span lang="nko">Alatsɛ́ɩ́ ofobí fánfán ánfɩ wʋ́lɩ́ mɩ́, pʋ́lá mɩ́ ɔyʋlʋ́ʋ yáɩ́ há mɩ́ opulákɛ́. </span>
            <span class="Verse_Number" lang="nko">13</span>
            <span lang="nko">Ɔnɔkwalɩ ndɛ mlɩ bláa. Ɔyɩ́tɔ́ ɔtɩ́nɛgyíɔtɩ́nɛ́á bɛ́da Bulu asʋn wankláán ámʋ ɔkan a, bɛ́blɩ́ tɔ́ ánfɩ ɔtsɩ ánfɩ labwɛ́ ánfɩ pʋ́káɩ́n mʋsʋ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yuda Iskariot Lótsulá Ánɩ́ Ɔbɛ́lɛ Yesu Há</span>
          </div>
          <div class="Parallel_Passage_Reference">
            <span lang="nko">(Marko 14:10; Luka 22:3-6)</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">Mʋ́ ɔma a, mʋ akasɩ́pʋ́ dúanyɔ ámʋtɔ ɔkʋá bʋtɛtɩ́ mʋ Yuda Iskariot lɔ́yɔ Bulu igyí ahapʋ́ dɛhɛn amʋ wá. </span>
            <span class="Verse_Number" lang="nko">15</span>
            <span lang="nko">Ɔlɛyɛ́fɩtɛ́ amʋ́ ɔbɛ́ɛ, “Nɩ́ nɛlɛ́ Yesu há mlɩ á, ntɔ mlɛ́ha mɩ́?” Mʋ́ sʋ bɛkla sika futútú adʋasa (30) wá mʋ ɩbɩtɔ. </span>
            <span class="Verse_Number" lang="nko">16</span>
            <span lang="nko">Tsú brɛ́ ámʋtɔ ɔlɔwa ɔkpa dunká ánɩ́ ɔbɔ́tsʋn mʋ́sʋ́ lɛ́ Yesu há amʋ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Katsʋn Atogyihɛ Gyí</span>
          </div>
          <div class="Parallel_Passage_Reference">
            <span lang="nko">(Marko 14:12-21; Luka 22:7-14, 21-23; Yohane 13:21-30)</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">Israelfɔ </span>
            <span class="See_In_Glossary" lang="nko">
              <a href="#" class="Glossary_Key" id="w_150">Bodobodo Mátúhɛ́</a>
            </span>
            <span class="See_In_Glossary" lang="nko">
              <a href="#" class="Glossary_Key" id="w_151">Nkɛ</a>
            </span>
            <span lang="nko"> ámʋtɔ ɛkɛ gyankpapʋ a, akasɩ́pʋ́ amʋ bɛba Yesu wá bɛfɩtɛ́ mʋ bɛɛ, “Anɩ Wíé, obu mɔmʋtɔ ayɛla ha fʋ, afʋgyi Israelfɔsʋ Katsʋn Nkɛ atogyihɛ amʋ?”</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">Yesu lɛ́bláa amʋ́ ɔbɛ́ɛ, “Mlɩyɔ asímasi wá wúlutɔ, amlɩyɛbláa mʋ mlɩaa, &lt;Osunápʋ́ amʋ ɔbɛ́ɛ, mɩ́ brɛ́ lafʋn. Ɩ́nɩ sʋ mɩ́a mɩ́ akasɩ́pʋ́ abá begyi Israelfɔsʋ Katsʋn Nkɛ ámʋ fʋ́ wóyítɔ́.&gt; ”</span>
          </div>
          <div class="Paragraph">
            <span class="Verse_Number" lang="nko">19</span>
            <span lang="nko">Mʋ́ sʋ akasɩ́pʋ́ amʋ bɔyɔ́bwɛ alɩ ámʋ́ʋ́ Yesu lɛ́bláa amʋ́ ámʋ pɛ́pɛ́ɛ́pɛ́. Bɛla obu ámʋtɔ, bwɛ́ Katsʋn Nkɛtɔ atogyihɛ amʋ yáɩ́ ɩnʋ.</span>
          </div>
          <div class="Paragraph">
            <span class="Verse_Number" lang="nko">20</span>
            <span lang="nko">Brɛ́á nsaɩntɔ deklúun a, Yesu mʋa mʋ akasɩ́pʋ́ bɛba betsiá ɔpʋ́nʋ́ ámʋ asɩ. </span>
            <span class="Verse_Number" lang="nko">21</span>
            <span lang="nko">Atɔ́ ámʋ ogyíkpá a, Yesu lɛ́bláa amʋ́ ɔbɛ́ɛ, “Ɔnɔkwalɩ ndɛ mlɩ bláa, mlɩtɔ ɔkʋlɛ ɔbɛ́lɛ mɩ́ há.”</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Asʋ́n ánfɩ lɛ́hɩɛ han akasɩ́pʋ́ amʋ. Mʋ́ sʋ befi asɩ bʋdɛ mʋ fɩtɛ́ kʋlɛkʋlɛ bɛɛ, “Mɩ́ Wíé, mɩ́ nɩ́ lóó?”</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">Yesu lɛ́bláa amʋ́ ɔbɛ́ɛ, “Ɔhá ámʋ́ʋ́ mɩ́a mʋnyɔ anɩdɛ́ ɩbɩ wa ɔlɛpɛ ɔkʋlɛtɔ ámʋ ɔbɛ́lɛ mɩ́ há. </span>
            <span class="Verse_Number" lang="nko">24</span>
            <span lang="nko">Mɩ́, Nyankpʋsa-Mʋ-Bi ánfɩ nówu fɛ́ alɩá bɔwanlɩ́n tswɩ́ɩ, támɛ ɔhá ámʋ́ʋ́ ɔbɛ́lɛ mɩ́ há ámʋ ɔgyɔ́wɩ nɩ́. Nɩ́ bʋmetepí kwɩ́ɩ́ mʋ kʋ́ráá á, tɛkɩ ɩbʋ alɛ́ há mʋ.”</span>
          </div>
          <div class="Paragraph">
            <span class="Verse_Number" lang="nko">25</span>
            <span lang="nko">Yuda Iskariot amʋ́ʋ́ ɔlɛlɛ mʋ há ámʋ ɛ́ lɛ́fɩtɛ́ mʋ ɔbɛ́ɛ, “Osunápʋ́, mɩ́ nɩ́ lóó?” Mʋ́ʋ́ Yesu lɛ́bláa mʋ ɔbɛ́ɛ, “Ee, fablɩ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Ntʋ́pwɛ Atogyihɛ Tráhɛ</span>
          </div>
          <div class="Parallel_Passage_Reference">
            <span lang="nko">(Marko 14:22-26; Luka 22:14-20; 1 Korintofɔ 11:23-25)</span>
          </div>
          <div class="Paragraph">
            <span class="Verse_Number" lang="nko">26</span>
            <span lang="nko">Brɛ́á bʋdɛ atɔ́ ámʋ gyí a, Yesu lɛ́lɛ bodobodo ipín, ɔlɛda Bulu ɩpán, bíábía mʋ́tɔ́ pʋ́há mʋ akasɩ́pʋ́ amʋ, blɩ́ ɔbɛ́ɛ, “Mlɩhɔ amlɩgyi. Mɩ́ ɔyʋlʋ́ʋ nɩ.”</span>
          </div>
          <div class="Paragraph">
            <span class="Verse_Number" lang="nko">27</span>
            <span lang="nko">Ɩnʋ olotsu ntá-ɛwɛ, ɔlɛda Bulu ɩpán, pʋ́há amʋ́ ɔbɛ́ɛ, “Mlɩ fɛ́ɛ́ mlɩhɔ amlɩnu. </span>
            <span class="Verse_Number" lang="nko">28</span>
            <span lang="nko">Mɩ́ obugya nɩ. Mʋ́ Bulu dɛ́pʋsí mʋ ntam</span>
            <span class="scrFootnoteMarker">
              <a href="#Footnote-MAT-13" />
            </span>
            <span class="Note_General_Paragraph" id="Footnote-MAT-13" title="m">
              <span class="Note_Target_Reference" lang="nko">26:28 </span>
              <span class="Alternate_Reading" lang="nko">Ntam pɔ́pwɛ </span>
              <span lang="nko">bʋ nwʋlʋ́ dada amʋ akʋtɔ.</span>
            </span>
            <span lang="nko"> ánɩ́ alaká há ahásʋ nɩ́. Bɛ́tsɛɩ́ mʋ́ wʋ́lɩ́ asɩ, mɛ́nɩ obési ahá tsɔtsɔɔtsɔ lakpan kíé amʋ́. </span>
            <span class="Verse_Number" lang="nko">29</span>
            <span lang="nko">Ndɛ mlɩ bláa mbɛ́ɛ, mmɛ́ɛtrá nu </span>
            <span class="See_In_Glossary" lang="nko">
              <a href="#" class="Glossary_Key" id="w_152">wáɩn-abí</a>
            </span>
            <span lang="nko"> ntá ánfɩ alɩɩ yɔ́fʋn ɛkɛá mɩ́a mlɩnyɔ abɛ́lanu mʋ́ pɔ́pwɛ mɩ́ Sɩ́ </span>
            <span class="See_In_Glossary" lang="nko">
              <a href="#" class="Glossary_Key" id="w_153">iwíegyí</a>
            </span>
            <span lang="nko"> ámʋtɔ.”</span>
          </div>
          <div class="Paragraph">
            <span class="Verse_Number" lang="nko">30</span>
            <span lang="nko">Benya wá ɩlʋ dá Bulu ɩpán tá alɩ, bɛnatɩ́ yɔ́ Nfɔ-nyíbʋ ámʋsʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Petro Ɔbɔ́swɩɩ́ Ɔbɛ́ɛ Mʋmeyín Yesu</span>
          </div>
          <div class="Parallel_Passage_Reference">
            <span lang="nko">(Marko 14:27-31; Luka 22:31-34; Yohane 13:36-38)</span>
          </div>
          <div class="Paragraph">
            <span class="Verse_Number" lang="nko">31</span>
            <span lang="nko">Brɛ́á bowie Nfɔ-nyíbʋ ámʋsʋ á, Yesu lɛ́bláa amʋ́ ɔbɛ́ɛ “Mlɩ fɛ́ɛ́ mléyinkí mɩ́ ɔma onyenɩ. Tsúfɛ́ bɔwanlɩ́n wá Bulu asʋ́n ámʋtɔ bɛɛ, &lt;Nɛ́da akúfa ɔkpapʋ́ ámʋ lɛ́dá, mʋ akúfa bɛ́dasáɩ́n.&gt; ” </span>
            <span class="Verse_Number" lang="nko">32</span>
            <span lang="nko">Mʋ́ʋ́ ɔlɛtrá blɩ́ ɔbɛ́ɛ, “Támɛ nɩ́ Bulu ɔkʋ́sʋ́a mɩ tsú afúlitɔ á, négya mlɩ nkpá yɔ́ Galilea ɔmátɔ́. Ɩnʋ mlɔ́bɔtʋ mɩ́ nɩ́.”</span>
          </div>
          <div class="Paragraph">
            <span class="Verse_Number" lang="nko">33</span>
            <span lang="nko">Petro lɛ́bláa mʋ ɔbɛ́ɛ, “Nɩ́ amʋ́ fɛ́ɛ́ beyinkí fʋ́ ɔma kʋ́ráá á, mɩ́ mʋ́ mméeyinkí ɛkɛkɛɛkɛ.”</span>
          </div>
          <div class="Paragraph">
            <span class="Verse_Number" lang="nko">34</span>
            <span lang="nko">Yesu lɛ́bláa mʋ ɔbɛ́ɛ, “Ɔnɔkwalɩ ndɛ fʋ́ bláa. Onyenɩ, asa batɛ ɔbɛ́lɛ ɔnɔ́ á, fɔ́swɩɩ́ pʋ́ ɩbɩ wá ogyá tse sa fɛɛ fʋmeyín mɩ́.”</span>
          </div>
          <div class="Paragraph">
            <span class="Verse_Number" lang="nko">35</span>
            <span lang="nko">Ɩnʋ Petro lɛ́bláa mʋ ɔbɛ́ɛ, “Nɩ́ lowu ígyi kʋ́ráá á, mméekiná fʋ́ ɛkɛkɛɛkɛ.” Alɩ kɛ́n akasɩ́pʋ́ atráhɛ amʋ ɛ́ bɛblɩ́ nɩ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Mpáɩbɔ Getsemane</span>
          </div>
          <div class="Parallel_Passage_Reference">
            <span lang="nko">(Marko 14:32-42; Luka 22:39-46)</span>
          </div>
          <div class="Paragraph">
            <span class="Verse_Number" lang="nko">36</span>
            <span lang="nko">Yesu mʋa mʋ akasɩ́pʋ́ bɔyɔ ɔtɩnɛkʋá bʋtɛtɩ́ ɩnʋ Getsemane. Brɛ́á bowie ɩnʋ á, ɔlɛbláa amʋ́ ɔbɛ́ɛ, “Mlɩtsia nfɩ, nɔyɔ́ nkpá yɔ́bɔ mpáɩ.” </span>
            <span class="Verse_Number" lang="nko">37</span>
            <span lang="nko">Ɔlɛkpa Sebedeo abi anyɔ, bʋgyi Yakobo mʋa mʋ pio Yohane pʋ́ Petro ya. Ɩnʋ asʋ́n lɛhɩɛ́ han mʋ, mʋ ansɩ́ lɛpɛ. </span>
            <span class="Verse_Number" lang="nko">38</span>
            <span lang="nko">Mʋ́ʋ́ ɔlɛbláa amʋ́ ɔbɛ́ɛ, “Asʋ́n ɩhɩ́ɛ́ dɛ mɩ́ háan, ideklé ɩmɔ mɩ́. Mlɩtsia nfɩ, mɩ́a mlɩnyɔ agyo.”</span>
          </div>
          <div class="Paragraph">
            <span class="Verse_Number" lang="nko">39</span>
            <span lang="nko">Ɩnʋ ɔlɛnatɩ́ yɔ́ nkpá kpalobí, ɔlɛda akpawunu pʋ́ ansɩ́tɔ́ bun ɔsʋlʋ́tɔ, kókóli Bulu ɔbɛ́ɛ, “Mɩ́ Sɩ́, nɩ́ ɩbɔ́wa alɛ́ á, ha ntá-ɛwɛ ánfɩ</span>
            <span class="scrFootnoteMarker">
              <a href="#Footnote-MAT-14" />
            </span>
            <span class="Note_General_Paragraph" id="Footnote-MAT-14" title="n">
              <span class="Note_Target_Reference" lang="nko">26:39 </span>
              <span class="Quoted_Text" lang="nko">Ntá-ɛwɛ ánfɩ</span>
              <span lang="nko"> igyi ɩwɩɔsɩn ánɩ́ Yesu obówun.</span>
            </span>
            <span lang="nko"> ɩtsʋn mɩsʋ. Támɛ megyí tɔ́á ndeklé, mboún mʋ́á fʋdeklé ɩbá mʋ́tɔ́.”</span>
          </div>
          <div class="Paragraph">
            <span class="Verse_Number" lang="nko">40</span>
            <span lang="nko">Mʋ́ʋ́ oleyinkí ba akasɩ́pʋ́ amʋ wá bowun ánɩ́ bʋdɛdɩdɩ. Ɩ́nɩ sʋ ɔlɛfɩtɛ́ Petro ɔbɛ́ɛ, “Mʋ́ sʋ mlɩmɛ́talɩ́ tsíá, mɩ́a mlɩnyɔ agyo dɔnhwɩ́rɩ kʋlɛ kpán? </span>
            <span class="Verse_Number" lang="nko">41</span>
            <span lang="nko">Mlɩgyo amlɩkokoli Bulu, mɛ́nɩ mlɩmóowie ɩsɔ́kɩtɔ, tsúfɛ́ mlɩ ɔŋɛ́ deklé, támɛ nyankpʋsa-oyí lɔpɔn.”</span>
          </div>
          <div class="Paragraph">
            <span class="Verse_Number" lang="nko">42</span>
            <span lang="nko">Yesu lɛ́trá yókokóli Bulu ɔbɛ́ɛ, “Mɩ́ Sɩ́, nɩ́ ntá-ɛwɛ ánfɩ mɔ́ɔtsʋn mɩsʋ, ɩbwɛ́ alɩágyíalɩ́á nónu mʋ́ á, mʋ́mʋ́ tɔ́á fʋdeklé ɩbá mʋ́tɔ́.” </span>
            <span class="Verse_Number" lang="nko">43</span>
            <span lang="nko">Ɔlɛtrá yinkí ba bowun ánɩ́ akasɩ́pʋ́ amʋ bʋtráa bʋdɛdɩdɩ, tsúfɛ́ dɩdɩ́ dɛ amʋ́ bʋ.</span>
          </div>
          <div class="Paragraph">
            <span class="Verse_Number" lang="nko">44</span>
            <span lang="nko">Mʋ́ sʋ ɔlɛnatɩ́ sí amʋ́, trá yókokóli Bulu otse saasɩ, blɩ́ asʋ́n ámʋ kɛ́n. </span>
            <span class="Verse_Number" lang="nko">45</span>
            <span lang="nko">Oleyinkí ba akasɩ́pʋ́ amʋ wá, bɛfɩtɛ́ amʋ́ ɔbɛ́ɛ, “Mlɩlatráa si mlɩda mlɩdɛ́ ɔkpʋ́nʋ́ da? Mlɩkɩ, brɛ́ ámʋ lafʋn ánɩ́ bɔ́pʋ mɩ́, Nyankpʋsa-Mʋ-Bi ánfɩ wá lakpan abwɛpʋ́ ɩbɩtɔ. </span>
            <span class="Verse_Number" lang="nko">46</span>
            <span lang="nko">Mlɩkʋsʋ ayɔ. Mlɩkɩ, ɔhá ámʋ́ʋ́ ɔdɛ mɩ́ lɛ há ámʋ ná á.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Kɩtá</span>
          </div>
          <div class="Parallel_Passage_Reference">
            <span lang="nko">(Marko 14:43-50; Luka 22:47-53; Yohane 18:3-12)</span>
          </div>
          <div class="Paragraph">
            <span class="Verse_Number" lang="nko">47</span>
            <span lang="nko">Yesu ɔnɔ́ mesi asa </span>
            <span class="See_In_Glossary" lang="nko">
              <a href="#" class="Glossary_Key" id="w_154">akasɩ́pʋ́</a>
            </span>
            <span lang="nko"> dúanyɔ ámʋtɔ ɔkʋlɛá bʋtɛtɩ́ mʋ Yuda lóbowie ɩnʋ. Ɔdɔm kpɔnkpɔɔnkpɔntɩá bʋdɛ ndayí pʋ́ nkpotí bʋbuo mʋ. Bulu igyí ahapʋ́ dɛhɛn pʋ́ Yudafɔ ahandɛ amʋ lɔ́wa amʋ́. </span>
            <span class="Verse_Number" lang="nko">48</span>
            <span lang="nko">Yuda amʋ́ʋ́ ɔbɛ́lɛ Yesu há ámʋ lɛ́bláa ɔdɔm amʋ yáɩ́ ɔbɛ́ɛ, “Ɔhá ámʋ́ʋ́ nɛ́latá pútá ámʋ gyí ɔhá ámʋ nɩ. Mlɩkɩta mʋ.”</span>
          </div>
          <div class="Paragraph">
            <span class="Verse_Number" lang="nko">49</span>
            <span lang="nko">Ɩ́nɩ sʋ ɔlɛnatɩ́ laa yɛ́ha Yesu itsiá ɔbɛ́ɛ, “Osunápʋ́, tsia nɩ́!” Ɔlɛlatá mʋ pútá.</span>
          </div>
          <div class="Paragraph">
            <span class="Verse_Number" lang="nko">50</span>
            <span lang="nko">Mʋ́ʋ́ Yesu lɛ́bláa mʋ ɔbɛ́ɛ, “Agya, bwɛ tɔ́á ɔbwɛkpá fɛba.”</span>
          </div>
          <div class="Paragraph">
            <span lang="nko">Ɩnʋ ahá ámʋ bɛnatɩ́ tʋ́ Yesu, kɩ́tá mʋ kínkíínkín. </span>
            <span class="Verse_Number" lang="nko">51</span>
            <span lang="nko">Ɩnʋ Yesu akasɩ́pʋ́ amʋtɔ ɔkʋlɛ lɔ́tswɩ mʋ ɔdayí, kpá Bulu igyí ɔhapʋ́ dɛhɛn osúmbi ɔkʋ ɩsʋ lɛ́. </span>
            <span class="Verse_Number" lang="nko">52</span>
            <span lang="nko">Mʋ́ʋ́ Yesu lɛ́bláa mʋ ɔbɛ́ɛ, “Yinkia fʋ́ ɔdayí wa mʋ́ ɔflɛtɔ. Tsúfɛ́ ɔhá ánɩ́ ɔtɛnátɩ́ kɩ́tá ɔdayí á, ɔdayí ɔnɔ́ otesin. </span>
            <span class="Verse_Number" lang="nko">53</span>
            <span lang="nko">Fʋmeyín fɛɛ nɛ́talɩ́ kókóli mɩ́ Sɩ́ ɔbɛ́ha mʋ abɔpʋ tsɔtsɔɔtsɔ akú dúanyɔ bɛ́ba bɔkɔ hɔ mɩ? </span>
            <span class="Verse_Number" lang="nko">54</span>
            <span lang="nko">Támɛ nɩ́ ɩbá alɩ á, nkálɩ ɩbɔ́bwɛ asa Bulu asʋn wanlɩ́nhɛ́ amʋ ɩbɛ́ba mʋ́tɔ́?”</span>
          </div>
          <div class="Paragraph">
            <span class="Verse_Number" lang="nko">55</span>
            <span lang="nko">Ɩnʋ Yesu lɛ́fɩtɛ́ amʋ́ ɔbɛ́ɛ, “Ogyo otswapʋ́ ngyi, sʋ́ mlɩlatsú nkpotí pʋ́ ndayí mlɛbá mɩ́ ɔkɩtákpá? Ntsie mlɩ wá Bulu ɔtswɛ́kpa ɩnʋ ekekegyíɛkɛ ndɛ mlɩ atɔ́ suná, mlɩmɛ́kɩtá mɩ́ ɛkɛkɛɛkɛ. </span>
            <span class="Verse_Number" lang="nko">56</span>
            <span lang="nko">Támɛ ɩ́nɩ fɛ́ɛ́ laba mʋ́tɔ́, mɛ́nɩ Bulu ɔnɔ́sʋ́ atɔɩ́pʋ́ asʋ́n wanlɩ́nhɛ́ amʋ ɩbɛ́ba mʋ́tɔ́.”</span>
          </div>
          <div class="Paragraph">
            <span lang="nko">Ɩnʋ akasɩ́pʋ́ amʋ fɛ́ɛ́ bɛsrɩ́ sí mʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Yudafɔ Ahandɛ Ansɩ́tɔ́ Lɩɩ́</span>
          </div>
          <div class="Parallel_Passage_Reference">
            <span lang="nko">(Marko 14:53-65; Luka 22:54-55, 63-71; Yohane 18:13-14, 19-24)</span>
          </div>
          <div class="Paragraph">
            <span class="Verse_Number" lang="nko">57</span>
            <span lang="nko">Mʋ́ʋ́ Yesu akɩtápʋ́ amʋ bɛkpa mʋ ya Bulu igyí ɔhapʋ́ dɛhɛn Kaiafa. Ɩnʋ́ mʋa Mose mbla asunápʋ́ pʋ́ Yudafɔ ahandɛ amʋ befia nɩ. </span>
            <span class="Verse_Number" lang="nko">58</span>
            <span lang="nko">Támɛ Petro lɛ́pɛtɩ́ obuo amʋ́ ɔma tsútsúútsú alɩɩ bowie igyí ɔhapʋ́ dɛhɛn wóyítɔ́ ɩnʋ. Oleyétsiá amʋ́ agyópʋ wá, mɛ́nɩ obówun alɩá asʋ́n ámʋ ɩbɔ́mɔ ɔnɔ́. </span>
            <span class="Verse_Number" lang="nko">59</span>
            <span lang="nko">Ɩnʋ Bulu igyí ɔhapʋ́ dɛhɛn amʋ mʋa Yudafɔ asʋ́n agyípʋ́ amʋ fɛ́ɛ́ bodunká ahá ánɩ́ bɛ́ka asʋ́n dɩ́nká Yesusʋ, mɛ́nɩ bɛ́lɩɩ́ mʋ́sʋ́ mɔ́ mʋ. </span>
            <span class="Verse_Number" lang="nko">60</span>
            <span lang="nko">Afunupʋ tsɔtsɔɔtsɔ bɛdalɩ ba, támɛ amʋ́ fɛ́ɛ́ ɔnɔ́ lɔtsʋn ɔtsan. Mʋ́ ɔma a, ahá abanyɔ́ bɛdalɩ bɛlɩɩ́ ahandɛ amʋ ansɩ́tɔ́, </span>
            <span class="Verse_Number" lang="nko">61</span>
            <span lang="nko">blɩ́ bɛɛ, “Oyin ánfɩ lɛ́blɩ́ ɔbɛ́ɛ, &lt;Nɛ́talɩ́ bwíé Bulu ɔtswɛ́kpa amʋ, lápʋ́ nkɛnsá yi mʋ́.&gt; ”</span>
          </div>
          <div class="Paragraph">
            <span class="Verse_Number" lang="nko">62</span>
            <span lang="nko">Mʋ́ʋ́ Bulu igyí ɔhapʋ́ dɛhɛn amʋ lɔ́kʋsʋ́ lɩ́ɩ́ fɩ́tɛ́ Yesu ɔbɛ́ɛ, “Fʋma ɔnɔ́ lɛ́? Fʋma asʋansʋ blɩ́ pʋ́lɛ́ fʋ́ ɩwɩ?” </span>
            <span class="Verse_Number" lang="nko">63</span>
            <span lang="nko">Támɛ Yesu móbwií ɔnɔ́. Bulu igyí ɔhapʋ́ dɛhɛn amʋ lɛ́labláa Yesu ɔbɛ́ɛ, “Nɛká Bulu Ɔkɩankpapʋ amʋ, nɩ́ fʋ́gyí Kristo, (ɔhá ámʋ́ʋ́ Bulu ladá mʋ ofúli), ogyi Bulu mʋ Bi ámʋ a, bláa anɩ.”</span>
          </div>
          <div class="Paragraph">
            <span class="Verse_Number" lang="nko">64</span>
            <span lang="nko">Mʋ́ʋ́ Yesu lɛ́bláa mʋ ɔbɛ́ɛ, “Mʋ́ fablɩ́ á. Támɛ mlɩbɩ ánɩ́ tsú ndɛ pʋ́ya a, mlówun mɩ́, Nyankpʋsa-Mʋ-Bi ánfɩ ntsie Bulu Otúmípʋ gyɔpɩsʋ ánfɩ, ndɩn ɔsʋ́sʋ́ nwʋlʋ́táasʋ nɛbá.”</span>
          </div>
          <div class="Paragraph">
            <span class="Verse_Number" lang="nko">65</span>
            <span lang="nko">Mʋ́ʋ́ Bulu igyí ɔhapʋ́ dɛhɛn amʋ lɛ́kɩtá mʋ atadɩɛ bálɩ́ mʋ́ kɩaan,</span>
            <span class="scrFootnoteMarker">
              <a href="#Footnote-MAT-15" />
            </span>
            <span class="Note_General_Paragraph" id="Footnote-MAT-15" title="o">
              <span class="Note_Target_Reference" lang="nko">26:65 </span>
              <span lang="nko">Ilosuná ánɩ́ asʋ́n ámʋ lawíé mʋ ɩwɩtɔ dʋbɩ.</span>
            </span>
            <span lang="nko"> blɩ́ ɔbɛ́ɛ “Alabɔ́ mbusuo! Adánsɩɛ mɔmʋ anɩtráa anɩgyó? Yɛ́ɛ mlɩlanú abususʋ ánɩ́ alablɩ́. </span>
            <span class="Verse_Number" lang="nko">66</span>
            <span lang="nko">Nkálɩ gyí mlɩ agywɩɩn?”</span>
          </div>
          <div class="Paragraph">
            <span lang="nko">Bɛbláa mʋ bɛɛ, “Ilehián ánɩ́ obówu!”</span>
          </div>
          <div class="Paragraph">
            <span class="Verse_Number" lang="nko">67</span>
            <span lang="nko">Ɩnʋ botutúu atsʋnɔ́ wʋlɩ́ mʋ ansɩ́tɔ́, wɔwɔ mʋ atswɛ. Akʋ ɛ́ bɛdadáa mʋ asʋtɔ, </span>
            <span class="Verse_Number" lang="nko">68</span>
            <span lang="nko">fɩ́tɛ́ mʋ bɛɛ, “Bulu ɔnɔ́sʋ́ ɔtɔɩ́pʋ́ Kristo, ma ládá fʋ́? Bla anɩ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Petro Lɔ́swɩɩ́ Ɔbɛ́ɛ Mʋmeyín Yesu</span>
          </div>
          <div class="Parallel_Passage_Reference">
            <span lang="nko">(Marko 14:66-72; Luka 22:56-62; Yohane 18:15-18, 25-27)</span>
          </div>
          <div class="Paragraph">
            <span class="Verse_Number" lang="nko">69</span>
            <span lang="nko">Petro tsie wunsɩnɛ́sʋ́ ɩnʋ, otsibi ɔkʋ lɔ́bɔtʋ mʋ. Ɔlɛbláa Petro ɔbɛ́ɛ, “Fʋ́a Yesu Galileayin amʋ nyɔ ná.”</span>
          </div>
          <div class="Paragraph">
            <span class="Verse_Number" lang="nko">70</span>
            <span lang="nko">Támɛ Petro lɔ́wa ɔnɔlɩ́ ahá ámʋ fɛ́ɛ́ ansɩ́tɔ́ ɔbɛ́ɛ, “Mmeyín asʋ́n ánfɩ fʋdɛblɩ́ ánfɩ ɩwɩ kʋkʋʋkʋ.” </span>
            <span class="Verse_Number" lang="nko">71</span>
            <span lang="nko">Mʋ́ ɔma wóyí ɔnɔ́ ɩnʋ ɛ́ á, otsibi ɔkʋ ɛ́ lɛ́bɩ Petro. Mʋ́ sʋ ɔlɛbláa ahá ánɩ́ bʋlɩɩ́ ɩnʋ ɔbɛ́ɛ, “Oyin ánfɩ mʋa Yesu Nasaretyin amʋnyɔ tɛ́nátɩ́.”</span>
          </div>
          <div class="Paragraph">
            <span class="Verse_Number" lang="nko">72</span>
            <span lang="nko">Ɩnʋ Petro lɔ́pʋ ɔnɔlɩ́ ká ntam, blɩ́ ɔbɛ́ɛ, “Mmeyín mʋ.”</span>
          </div>
          <div class="Paragraph">
            <span class="Verse_Number" lang="nko">73</span>
            <span lang="nko">Mʋ́ ɔma a, ahá ámʋ́ʋ́ bʋlɩɩ́ ɩnʋ ámʋtɔ akʋ bɛba bɛbláa Petro bɛɛ, “Lɛ́lɛ́ mʋ́ á, anɩyin ánɩ́ fʋ́a Yesunyɔ ná, tsúfɛ́ fʋ́ tɔ́ɩtɔ dɛ anɩ suná alɩ.”</span>
          </div>
          <div class="Paragraph">
            <span class="Verse_Number" lang="nko">74</span>
            <span lang="nko">Ɩnʋ Petro lɔ́wa ntam kakáa bɩ ɔbɛ́ɛ, “Nɛká tógyítɔ́, mmeyín oyin ámʋ́ʋ́ mlɩdɛ́ mʋ ɩwɩ asʋ́n blɩ́ ámʋ!”</span>
          </div>
          <div class="Paragraph">
            <span lang="nko">Ɩnʋnʋ batɛ lɔ́bɔn. </span>
            <span class="Verse_Number" lang="nko">75</span>
            <span lang="nko">Petro lɛ́kaɩ́n ánɩ́ Yesu lɛ́bláa mʋ ɔbɛ́ɛ, “Fɔ́swɩɩ́ tse sa fɛɛ fʋmeyín mɩ́ asa batɛ ɔbɛ́lɛ ɔnɔ́.” Ɩnʋ ɔlɛdalɩ hɩ́ɛ́ yósu.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Kpa Ya Pilato</span>
          </div>
          <div class="Parallel_Passage_Reference">
            <span lang="nko">(Marko 15:1; Luka 23:1-2; Yohane 18:28-32)</span>
          </div>
          <div class="Paragraph">
            <span class="Chapter_Number" lang="nko">27</span>
            <span class="Verse_Number" lang="nko">1</span>
            <span lang="nko">Ɔyɩ kɛhɛ nyankɩ-nyankɩ a, Bulu igyí ahapʋ́ dɛhɛn pʋ́ Yudafɔ ahandɛ amʋ bɛkɩtá agywɩɩn bɛɛ, bɔ́mɔ Yesu. </span>
            <span class="Verse_Number" lang="nko">2</span>
            <span lang="nko">Mʋ́ sʋ bɛklɩ́ɩ mʋ, pʋ́ mʋ yɔ́wa Pilato ɩbɩtɔ. Mʋgyí Roma ɔhandɛá ɔdɛ Yudea ɔmásʋ́ gyí nɩ.</span>
          </div>
        </div>
        <div class="scrSection">
          <div class="Section_Head">
            <span lang="nko">Yuda Iskariot Ɩwɩ Sián</span>
          </div>
          <div class="Parallel_Passage_Reference">
            <span lang="nko">(Gyumagyihɛ 1:18-19)</span>
          </div>
          <div class="Paragraph">
            <span class="Verse_Number" lang="nko">3</span>
            <span lang="nko">Yuda amʋ́ʋ́ ɔlɛlɛ Yesu há ámʋ lówun ánɩ́ bahá Yesu pɔ́n. Ɩlɛhan mʋ. Mʋ́ sʋ oleyinkía sika futútú adʋasa ámʋ ya Bulu igyí ɔhapʋ́ dɛhɛn pʋ́ Yudafɔ ahandɛ amʋ. </span>
            <span class="Verse_Number" lang="nko">4</span>
            <span lang="nko">Ɔlɛbláa amʋ́ ɔbɛ́ɛ, “Nalɛ́ ɔhá ánɩ́ ɔmɔkʋ́bwɛ́ lakpan kʋkʋ há. Mʋ́ sʋ nabwɛ́ lakpan.”</span>
          </div>
          <div class="Paragraph">
            <span lang="nko">Mʋ́ʋ́ bɛbláa mʋ bɛɛ, “Anɩméyín mʋ́ ɩwɩ kʋkʋ. Fʋ́ asʋ́n igyi.”</span>
          </div>
          <div class="Paragraph">
            <span class="Verse_Number" lang="nko">5</span>
            <span lang="nko">Mʋ́ sʋ Yuda lɔ́tswɩ sika futútú ámʋ sɩ́sɩ́ amʋ́ Bulu ɔtswɛ́kpa wunsɩnɛ́sʋ́ ɩnʋ, nátɩ́ yésián ɩwɩ.</span>
          </div>
          <div class="Paragraph">
            <span class="Verse_Number" lang="nko">6</span>
            <span lang="nko">Bulu igyí ahapʋ́ dɛhɛn amʋ bɔtɔsɩ́ kɔ́ba amʋ, blɩ́ bɛɛ, “Anɩ mbla mɛha ɔkpa ánɩ́ apʋ́ʋ kɔ́ba anfɩ odu wa Bulu ɔtswɛ́kpa kɔ́batɔ, tsúfɛ́ mʋ́ ɩwɩ mɛtɩn. Obugya kɔ́ba igyi.” </span>
            <span class="Verse_Number" lang="nko">7</span>
            <span lang="nko">Mʋ́ sʋ bɔbwɛ agywɩɩn, pʋ́ kɔ́ba ámʋ yɔ́hɔ atɔ́ ɔpwɛpʋ́ ɔkʋ ɔsʋlʋ́ʋ, pʋ́ ɩnʋ bwɛ́ afɔɔ́ ánɩ́ bʋbʋ Yerusalem opulákpá. </span>
            <span class="Verse_Number" lang="nko">8</span>
            <span lang="nko">Ɩ́nɩ sʋ bɔtʋ ndɛ bʋtɛtɩ́ ɩnʋ bɛɛ, “Obugya ɔsʋlʋ́ʋ.”</span>
          </div>
          <div class="Paragraph">
            <span class="Verse_Number" lang="nko">9-10</span>
            <span lang="nko">Ɩ́nɩ lɛ́ha Bulu asʋ́n ámʋ́ʋ́ ɔlɛblɩ́ tsʋn mʋ ɔnɔ́sʋ́ ɔtɔɩ́pʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_155">Yeremiasʋ</a>
            </span>
            <span lang="nko"> ámʋ lɛ́ba mʋ́tɔ́. Ɔbɛ́ɛ, “Botsu sika futútú adʋasa ámʋ́ʋ́ Israelfɔ begyi mʋ ibíá, hɔ mʋ amʋ yɔ́hɔ atɔ́ ɔpwɛpʋ́ ɔkʋ ɔsʋlʋ́ʋ fɛ́ alɩá Bulu lɛ́bláa mɩ.”</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Lɩ́ɩ́ Pilato Ansɩ́tɔ́</span>
          </div>
          <div class="Parallel_Passage_Reference">
            <span lang="nko">(Marko 15:2-5; Luka 23:3-5; Yohane 18:33-38)</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">Yesu lɩ́ɩ́ ɔmásʋ́ ɔkɩ́pʋ Pilato ansɩ́tɔ́. Mʋ́ʋ́ Pilato lɛ́fɩtɛ́ mʋ ɔbɛ́ɛ, “Fʋ́gyí Yudafɔ owíe amʋ nɩ?”</span>
          </div>
          <div class="Paragraph">
            <span lang="nko">Yesu lɛ́bláa mʋ ɔbɛ́ɛ, “Ee, mʋ́ fablɩ́ á.” </span>
            <span class="Verse_Number" lang="nko">12</span>
            <span lang="nko">Támɛ brɛ́á Bulu igyí ahapʋ́ dɛhɛn pʋ́ Yudafɔ ahandɛ amʋ bɛka asʋ́n dɩ́nká Yesusʋ á, ɔmɛlɛ kʋkʋ ɔnɔ́.</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">Mʋ́ʋ́ Pilato lɛ́fɩtɛ́ mʋ ɔbɛ́ɛ, “Fʋmɛdɛ́ asʋ́n ánfɩ bakla dɩnká fʋ́sʋ́ ánfɩ nu?”</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">Támɛ Yesu métepí bwíí ɔnɔ́. Mʋ́ sʋ ilobwie Roma ɔhandɛ amʋ ɔnɔ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Lowu Ɩpɔ́n Ha</span>
          </div>
          <div class="Parallel_Passage_Reference">
            <span lang="nko">(Marko 15:6-15; Luka 23:13-25; Yohane 18:39--19:16)</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">Ofífígyíofí, nɩ́ bʋdɛ Israelfɔsʋ </span>
            <span class="See_In_Glossary" lang="nko">
              <a href="#" class="Glossary_Key" id="w_156">Katsʋn Nkɛ</a>
            </span>
            <span lang="nko"> gyí a, Roma ɔhandɛ amʋ tesí obu ɔdɩpʋ́ ɔkʋlɛá ɔdɔm amʋ bʋdeklé há amʋ́. </span>
            <span class="Verse_Number" lang="nko">16</span>
            <span lang="nko">Alɩ brɛ́ ámʋtɔ á, obu ɔdɩpʋ́ ɔkʋá alahɔ dá, bʋtɛtɩ́ mʋ Baraba da obu. </span>
            <span class="Verse_Number" lang="nko">17</span>
            <span lang="nko">Mʋ́ sʋ brɛ́á Yudafɔ ámʋ fɛ́ɛ́ bebefia a, Pilato lɛ́fɩtɛ́ amʋ́ ɔbɛ́ɛ, “Ma nsíi ha mlɩ? Baraba lóó, ntɛ́ɛ Yesu, bʋtɛtɩ́ mʋ Kristo amʋ?” </span>
            <span class="Verse_Number" lang="nko">18</span>
            <span lang="nko">Tsúfɛ́ Pilato yin ánɩ́ Yesu ɩwɩ olu sʋ́ Bulu igyí ahapʋ́ dɛhɛn pʋ́ Yudafɔ ahandɛ amʋ bakɩ́tá mʋ ba mʋ.</span>
          </div>
          <div class="Paragraph">
            <span class="Verse_Number" lang="nko">19</span>
            <span lang="nko">Brɛ́á Pilato tsie ɔdɛ Yesu asʋ́n ámʋ gyí a, mʋ ka lɔ́wa obí mʋ wá ɔbɛ́ɛ, “Mábwɛ oyin ánfɩ mʋ asʋ́n da ɔkpa ánfɩ tɔtɔ. Tsúfɛ́ ígye onyé á, nokun okude wun mʋ, ifú lɛhɩɛ́ kɩ́tá mɩ́.”</span>
          </div>
          <div class="Paragraph">
            <span class="Verse_Number" lang="nko">20</span>
            <span lang="nko">Támɛ Bulu igyí ahapʋ́ dɛhɛn pʋ́ Yudafɔ ahandɛ amʋ bɛha ɔdɔm amʋ ɔnɔ́ bɛɛ, bʋkókoli Pilato osi Baraba, abʋmɔ Yesu. </span>
            <span class="Verse_Number" lang="nko">21</span>
            <span lang="nko">Mʋ́ sʋ Roma ɔhandɛ amʋ lɛ́lafɩ́tɛ́ ɔdɔm amʋ ɔbɛ́ɛ, “Ahá abanyɔ́ ánfɩtɔ ɔmɔmʋ nsíi ha mlɩ?”</span>
          </div>
          <div class="Paragraph">
            <span lang="nko">Botsu ɔnɔ́ bɛɛ, “Baraba!”</span>
          </div>
          <div class="Paragraph">
            <span class="Verse_Number" lang="nko">22</span>
            <span lang="nko">Mʋ́ʋ́ Pilato lɛ́trá fɩtɛ́ amʋ́ ɔbɛ́ɛ, “Ntɔ mbwɛ́ɛ Yesu, bʋtɛtɩ́ mʋ Kristo, (ɔhá ámʋ́ʋ́ Bulu ladá mʋ ofúli amʋ)?”</span>
          </div>
          <div class="Paragraph">
            <span lang="nko">Amʋ́ fɛ́ɛ́ bɛbláa mʋ bɛɛ, “Ha abʋda mʋ manta oyikpalíhɛsʋ!”</span>
          </div>
          <div class="Paragraph">
            <span class="Verse_Number" lang="nko">23</span>
            <span lang="nko">Pilato lɛ́fɩtɛ́ amʋ́ ɔbɛ́ɛ, “Ntogyi sʋ! Tsitsa mɔmʋ alabwɛ́?”</span>
          </div>
          <div class="Paragraph">
            <span lang="nko">Ɩnʋ bɛlakplʋ́n kʋ́klʋ́kʋ́ʋ́ bɛɛ, “Ha abʋda mʋ manta oyikpalíhɛsʋ!”</span>
          </div>
          <div class="Paragraph">
            <span class="Verse_Number" lang="nko">24</span>
            <span lang="nko">Brɛ́á Pilato lówun ánɩ́ alabwɛ́ kásíán, kpokiti mboún deklé ɩda ɩnʋ á, olotsu ntsu fwɩ́ ɩbɩ amʋ́ ansɩ́tɔ́ ɩnʋ, bláa amʋ́ ɔbɛ́ɛ, “Mɩ́ ɩbɩ anyɔ ɩma oyin ánfɩ lowutɔ. Mlɩ asʋ́n igyi.”</span>
          </div>
          <div class="Paragraph">
            <span class="Verse_Number" lang="nko">25</span>
            <span lang="nko">Yudafɔ ámʋ fɛ́ɛ́ bɛbláa mʋ bɛɛ, “Mʋ lowu ɩsʋbɩtɩ́ ɩbá anɩa anɩ abí-anásʋ́!”</span>
          </div>
          <div class="Paragraph">
            <span class="Verse_Number" lang="nko">26</span>
            <span lang="nko">Ɩnʋ Pilato lési Baraba há amʋ́, ɔlɛha mʋ ɩsá akɔpʋ́ bɛpɩtɩ́ Yesu atɔ́, ɔlɔpʋ mʋ wá amʋ́ ɩbɩtɔ ɔbɛ́ɛ, bʋyɛ́da mʋ manta oyikpalíhɛsʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Ahinlá Bwɛ</span>
          </div>
          <div class="Parallel_Passage_Reference">
            <span lang="nko">(Marko 15:16-20; Yohane 19:2-3)</span>
          </div>
          <div class="Paragraph">
            <span class="Verse_Number" lang="nko">27</span>
            <span lang="nko">Ɩnʋ ɔmásʋ́ ogyípʋ́ amʋ ɩsá akɔpʋ́ bɛkpa Yesu ya mʋ wóyítɔ́. Bɛtɩ amʋ́ aba ɩsá akɔpʋ́ atráhɛ amʋ fɛ́ɛ́, bɛda Yesu ɔbʋn. </span>
            <span class="Verse_Number" lang="nko">28</span>
            <span lang="nko">Bɔwɔɩ́ Yesu atadɩɛ, pʋ́ ligá pɛpɛ kʋ wá mʋ. </span>
            <span class="Verse_Number" lang="nko">29</span>
            <span lang="nko">Bɔlʋ obungyo-awu, bwɛ́ mʋ́ owíepa bun mʋ nwun. Bɔpʋ oyí kʋ wá mʋ gyɔpɩ ɩbɩtɔ, fɛ́ akɔnfra. Bɛda akpawunu mʋ ansɩ́tɔ́, bʋdɛ mʋ ahinlá bwɛ bɛɛ, “Yudafɔ Owíe, fʋ́ nkpasʋ ɔnlɩnsʋ!” </span>
            <span class="Verse_Number" lang="nko">30</span>
            <span lang="nko">Botu atsʋnɔ́ wʋ́lɩ́ Yesu, swɩ́ɩ́ mʋ oyí ámʋ pʋ́pɩ́tɩ́ mʋ nwuntɔ. </span>
            <span class="Verse_Number" lang="nko">31</span>
            <span lang="nko">Bɔbwɛ mʋ ahinlá tá á, bɔwɔɩ́ amʋ́ ligá pɛpɛ amʋ, yínkía mʋ onutó atadɩɛ wá mʋ, bɛkpa mʋ dálɩ bɔyɔ́ abʋyɛda mʋ manta oyikpalíhɛsʋ.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Da Mántá Oyikpalíhɛsʋ</span>
          </div>
          <div class="Parallel_Passage_Reference">
            <span lang="nko">(Marko 15:21-32; Luka 23:26-43; Yohane 19:17-27)</span>
          </div>
          <div class="Paragraph">
            <span class="Verse_Number" lang="nko">32</span>
            <span lang="nko">Brɛ́á bɔyɔ́ á, befia Kireneyin ɔkʋá bʋtɛtɩ́ mʋ Simon. Ɩsá akɔpʋ́ ámʋ bɛka mʋ hɩ́ɛ́ bɛɛ, ɔhɔ́ɔ oyikpalíhɛ amʋ sʋra. </span>
            <span class="Verse_Number" lang="nko">33</span>
            <span lang="nko">Boyówie ɔtɩnɛkʋá bʋtɛtɩ́ ɩnʋ Golgota. Mʋ́ asɩ gyí, “Nwun Okokobi Otsiákpá.” </span>
            <span class="Verse_Number" lang="nko">34</span>
            <span lang="nko">Bɔpʋ afá kɩ́tákɩ́tá wá ntátɔ́ tin Yesu ɔnɔ́ bɛɛ onúu, támɛ brɛ́á ɔlɛda mʋ́ ɔnɔ́ á, olekiná nu.</span>
          </div>
          <div class="Paragraph">
            <span class="Verse_Number" lang="nko">35</span>
            <span lang="nko">Bɛda mʋ mántá oyikpalíhɛ amʋsʋ tá á, beye mʋ atadɩɛtɔ. Ɩnʋ bɔtswɩ abi pʋ́kɩ ɔhagyíɔha ogyíkpá. </span>
            <span class="Verse_Number" lang="nko">36</span>
            <span lang="nko">Besi bʋtsie ɩnʋ, bʋdɛ mʋ ɩwɩ gyóo. </span>
            <span class="Verse_Number" lang="nko">37</span>
            <span lang="nko">Mʋ́ʋ́ bɔwanlɩ́n tɔ́á sʋá bʋdɛ mʋ da mántá oyikpalíhɛsʋ, dá mántá mʋ awunso bɛɛ, “</span>
            <span class="Inscription" lang="nko">Yesu, Yudafɔ owíe amʋ nɩ</span>
            <span lang="nko">.” </span>
            <span class="Verse_Number" lang="nko">38</span>
            <span lang="nko">Bɛda awikplu abanyɔ́ ɛ́ mántá nyikpalíhɛsʋ tsɩ́a mʋtɔ. Ɔkʋlɛ bʋ mʋ gyɔpɩsʋ, ɔkʋlɛ ɛ́ bʋ mʋ bɩnasʋ.</span>
          </div>
          <div class="Paragraph">
            <span class="Verse_Number" lang="nko">39</span>
            <span lang="nko">Ɩnʋ atsʋ́npʋ bɔkpʋkpʋ́ʋ nwuntɔ, blɩ́ Yesu ɩwɩ abususʋ bɛɛ, </span>
            <span class="Verse_Number" lang="nko">40</span>
            <span lang="nko">“Yɛ́ɛ fʋ́ fɛɛ fɛ́talɩ́ bwíé Bulu ɔtswɛ́kpa amʋ, lápwɛ́ mʋ́ nkɛnsá owítɔ́ nɩ́? Hɔ fʋ́ ɩwɩ! Nɩ́ lɛ́lɛ́ Bulu mʋ Bi fʋ́gyi á, kplɩ tsu oyí ámʋsʋ akɩ.”</span>
          </div>
          <div class="Paragraph">
            <span class="Verse_Number" lang="nko">41</span>
            <span lang="nko">Alɩ kɛ́n Bulu igyí ahapʋ́ dɛhɛn, Mose mbla asunápʋ́ pʋ́ Yudafɔ ahandɛ amʋ ɛ́ bɔbwɛ mʋ ahinlá nɩ́. </span>
            <span class="Verse_Number" lang="nko">42</span>
            <span lang="nko">Bɛblɩ́ bɛɛ, “Ɔlɔhɔ ahá nkpa, támɛ ɔmɛtálɩ́ hɔ mʋ ɩwɩ. Nɩ́ mʋgyí Israelfɔ owíe amʋ a, ɔkplɩ́ɩ tsu oyí ámʋsʋ, mɛ́nɩ abɔ́hɔ mʋ gyi. </span>
            <span class="Verse_Number" lang="nko">43</span>
            <span lang="nko">Yɛ́ɛ ɔbɛ́ɛ Bulu mʋ Bi mʋgyi, mʋ ansɩ́ dɩn Bulusʋ. Bulu ɔlɛ́ mʋ séi, akɩ ánɩ́ otekle mʋ asʋ́n.”</span>
          </div>
          <div class="Paragraph">
            <span class="Verse_Number" lang="nko">44</span>
            <span lang="nko">Alɩ kɛ́n awikplu ámʋ́ʋ́ bɛda mántá nyikpalíhɛsʋ mʋ wá ámʋ ɛ́ bɔbwɛ mʋ ahinlá nɩ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Lowu</span>
          </div>
          <div class="Parallel_Passage_Reference">
            <span lang="nko">(Marko 15:33-41; Luka 23:44-49; Yohane 19:28-30)</span>
          </div>
          <div class="Paragraph">
            <span class="Verse_Number" lang="nko">45</span>
            <span lang="nko">Owí lɛta ɔsʋlʋ́ʋ amʋsʋ fɛ́ɛ́, tsú dódúanyɔtɔ alɩɩ yɔ́fʋn ntʋ́pwɛ dɔsatɔ. Owí mɛtrá lɩn ɛ. </span>
            <span class="Verse_Number" lang="nko">46</span>
            <span lang="nko">Dɔsa ámʋtɔ á, Yesu lɔ́kplʋn kʋ́klʋ́kʋ́ʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_157">Hebri</a>
            </span>
            <span lang="nko"> ɔblɩ́tɔ ɔbɛ́ɛ, “Eli, Eli, Lama Sabaktani?” Mʋ́ asɩ gyí, “Mɩ́ Bulu, mɩ́ Bulu, ntogyi sʋ́ fakpá mɩ́ ɔma?”</span>
          </div>
          <div class="Paragraph">
            <span class="Verse_Number" lang="nko">47</span>
            <span lang="nko">Brɛ́á ahá ámʋ́ʋ́ bʋlɩɩ́ ɩnʋ ámʋtɔ akʋ bonu asʋ́n ánfɩ á, bɛblɩ́ bɛɛ, “Ɔdɛ </span>
            <span class="See_In_Glossary" lang="nko">
              <a href="#" class="Glossary_Key" id="w_158">Elia</a>
            </span>
            <span lang="nko"> kpolí.” </span>
            <span class="Verse_Number" lang="nko">48</span>
            <span lang="nko">Ɩnʋ amʋ́tɔ́ ɔkʋ lɛ́srɩ́ yótsu ɔsapɔ, pʋ́dá ntá ɔdáɩtɔ, pʋ́yi oyísʋ́, tsú mʋ́ fʋ́á, pʋ́tin mʋ ɔnɔ́ ɔbɛ́ɛ onúu.</span>
          </div>
          <div class="Paragraph">
            <span class="Verse_Number" lang="nko">49</span>
            <span lang="nko">Támɛ mʋ aba atráhɛ amʋ bɛbláa mʋ bɛɛ, “Si, alɩɩ kɩ bɛɛ Elia ɔbɛ́ba bɔhɔ mʋ.”</span>
          </div>
          <div class="Paragraph">
            <span class="Verse_Number" lang="nko">50</span>
            <span lang="nko">Yesu lɛ́trá kplʋ́n kʋ́klʋ́kʋ́ʋ́, ɔlɛlɛ ɔŋɛ́.</span>
          </div>
          <div class="Paragraph">
            <span class="Verse_Number" lang="nko">51</span>
            <span lang="nko">Ɩnʋ Bulu lɛ́balɩ́ tati ámʋ́ʋ́ bɔpʋká Bulu Ɔtswɛ́kpa obu ámʋtɔ anyɔ, tsú awunso beyi asɩ kɩaan. Bulu lɛ́ha ɔsʋlʋ́ʋ lɛkpɩnkɩ́, ɔlɛha abʋtá lɛmamáɩn. </span>
            <span class="Verse_Number" lang="nko">52</span>
            <span lang="nko">Olefinfínki ntsán, aha wankɩ́hɛ́ tsɔtsɔɔtsɔ bɔkʋsʋ́ tsú afúlitɔ. </span>
            <span class="Verse_Number" lang="nko">53</span>
            <span lang="nko">Yesu kʋsʋ́ tsú afúlitɔ ɔma a, aha wankɩ́hɛ́ anfɩ́ bakʋ́sʋ́ tsú afúlitɔ ánfɩ bɔyɔ Yerusalem wúlu wankɩ́hɛ́ amʋtɔ, yɛ́lɛ ɩwɩ ɔwan súná ahá tsɔtsɔɔtsɔ.</span>
          </div>
          <div class="Paragraph">
            <span class="Verse_Number" lang="nko">54</span>
            <span lang="nko">Brɛ́á ɩsá akɔpʋ́ ɔhandɛ pʋ́ ɩsá akɔpʋ́ ámʋ́ʋ́ bʋdɛ Yesu ɩwɩ gyóo amʋ bowun ɔsʋlʋ́kpɩnkɩ́ ámʋ pʋ́ tɔ́á ɩdɛ mʋ́sʋ́ yɔ fɛ́ɛ́ á, ifú lɛhɩɛ kɩ́tá amʋ́, bɛblɩ́ bɛɛ, “Lɛ́lɛ́, Bulu mʋ Bi óyin ánfɩ gyí.”</span>
          </div>
          <div class="Paragraph">
            <span class="Verse_Number" lang="nko">55</span>
            <span lang="nko">Atsɩ tsɔtsɔɔtsɔ bobuo Yesu, bʋdɛ mʋsʋ kɩ́ɩ tsu Galilea ɔmátɔ́. Amʋ́ ɛ́ besi lɩɩ́ tsútsúútsú, bʋdɛ mʋ kɩ́ɩ sɩsɩ́. </span>
            <span class="Verse_Number" lang="nko">56</span>
            <span lang="nko">Amʋ́tɔ́ akʋ gyí, Magdalayintse </span>
            <span class="See_In_Glossary" lang="nko">
              <a href="#" class="Glossary_Key" id="w_159">Maria</a>
            </span>
            <span lang="nko"> mʋa </span>
            <span class="See_In_Glossary" lang="nko">
              <a href="#" class="Glossary_Key" id="w_160">Maria</a>
            </span>
            <span lang="nko"> ánɩ́ ɔlɔkwɩɩ́ Yakobo mʋa </span>
            <span class="See_In_Glossary" lang="nko">
              <a href="#" class="Glossary_Key" id="w_161">Yosef</a>
            </span>
            <span lang="nko"> pʋ́ Sebedeo mʋ ka ánɩ́ ogyi Yakobo mʋa Yohane aná oyín.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Pulá</span>
          </div>
          <div class="Parallel_Passage_Reference">
            <span lang="nko">(Marko 15:42-47; Luka 23:50-56; Yohane 19:38-42)</span>
          </div>
          <div class="Paragraph">
            <span class="Verse_Number" lang="nko">57-58</span>
            <span lang="nko">Brɛ́á owí dɛpɔ́ɔn a, Arimateayin ɩwɩ onyapʋ́ ɔkʋá bʋtɛtɩ́ mʋ Yosef, alamlí Yesu ɔkasɩ́pʋ́ lɔ́yɔ Pilato wá, yɔ́kʋlɩ́ mʋ ɔbɛ́ɛ, osíi Yesu fúli amʋ ha mʋ. Pilato lɛ́ha ánɩ́ bʋsíi fúli amʋ ha mʋ. </span>
            <span class="Verse_Number" lang="nko">59</span>
            <span lang="nko">Mʋ́ sʋ Yosef lɔ́pʋ ɔhráda ánɩ́ ɩlɛtɩn wankláán kɩ́klɩ fúli amʋ ɩwɩ, </span>
            <span class="Verse_Number" lang="nko">60</span>
            <span lang="nko">ɔlɔpʋ mʋ yɔ́wa ɔbɔ́ pɔpwɛ ánɩ́ aladá bʋtátɔ́ yáɩ́ há mʋ ɩwɩtɔ. Mʋ́ʋ́ olemináa ibwi yíléyílé kʋ tin ɔbɔ́ ámʋ ɔnɔ́, ɔlɛnatɩ́. </span>
            <span class="Verse_Number" lang="nko">61</span>
            <span lang="nko">Magdalayintse Maria mʋa Maria nyɔɔsɩ amʋ besi bʋtsie ɩnʋ fʋ́n bʋdɛ ntsán ámʋ kɩ́ɩ sɩsɩ́.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Ntsán Gyo</span>
          </div>
          <div class="Paragraph">
            <span class="Verse_Number" lang="nko">62</span>
            <span lang="nko">Yudafɔ ɩwɩsʋ ɔdakɛ́ ɔyɩ kɛhɛ, igyi </span>
            <span class="See_In_Glossary" lang="nko">
              <a href="#" class="Glossary_Key" id="w_162">ɔkpʋ́nʋ́ ɔdakɛ́</a>
            </span>
            <span lang="nko"> á, Bulu igyí ahapʋ́ dɛhɛn, Farisifɔ ámʋ fɛ́ɛ́ pʋ́ Pilato befia. </span>
            <span class="Verse_Number" lang="nko">63</span>
            <span lang="nko">Bɛbláa mʋ bɛɛ, “Owíe, anɩlakáɩ́n ánɩ́ brɛ́á ofunupʋ anfɩ tsie nkpa á, ɔlɛblɩ́ ɔbɛ́ɛ, &lt;Nkɛnsá ɔma a, Bulu ɔbɛ́lakʋ́sʋ́a mɩ tsú afúlitɔ.&gt; </span>
            <span class="Verse_Number" lang="nko">64</span>
            <span lang="nko">Mʋ́ sʋ ha abʋyogyo mʋ ntsán ámʋ ɔnɔ́ wankláán, yɔ́fʋn ɛkɛ sáásɩ́. Nɩ́ megyí alɩ á, mʋ akasɩ́pʋ́ amʋ bóyówi mʋ lɛ́, bɛmlɛ́ ahá bɛɛ alakʋ́sʋ́. Ɩbá alɩ á, akasɩ́pʋ́ amʋ ahámlɛ́ bɔ́dʋn mʋ klɛ.”</span>
          </div>
          <div class="Paragraph">
            <span class="Verse_Number" lang="nko">65</span>
            <span lang="nko">Pilato lɛ́bláa amʋ́ ɔbɛ́ɛ, “Ɩsá akɔpʋ́ nɩ́. Mlɩha amʋ́ abʋyogyo ɩnʋ wankláán alɩá mlɛ́talɩ́.”</span>
          </div>
          <div class="Paragraph">
            <span class="Verse_Number" lang="nko">66</span>
            <span lang="nko">Mʋ́ sʋ bɛyɛ́tan ɔbɔ́ ámʋ ɔnɔ́ wankláán, há agyópʋ bogyo mʋ́ asɩ.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Kʋsʋ́ Tsú Afúlitɔ</span>
          </div>
          <div class="Parallel_Passage_Reference">
            <span lang="nko">(Marko 16:1-10; Luka 24:1-12; Yohane 20:1-10)</span>
          </div>
          <div class="Paragraph">
            <span class="Chapter_Number" lang="nko">28</span>
            <span class="Verse_Number" lang="nko">1</span>
            <span lang="nko">Yudafɔ ɔkpʋ́nʋ́ ɔdakɛ́ ɔyɩ kɛhɛ, igyi Kwasieda bakɛ a, Magdalayintse </span>
            <span class="See_In_Glossary" lang="nko">
              <a href="#" class="Glossary_Key" id="w_163">Maria</a>
            </span>
            <span lang="nko"> mʋa </span>
            <span class="See_In_Glossary" lang="nko">
              <a href="#" class="Glossary_Key" id="w_164">Maria</a>
            </span>
            <span lang="nko"> nyɔɔsɩ amʋ bɔkʋsʋ́ yɔ́ Yesu ntsán ámʋ ɔkɩ́kpa. </span>
            <span class="Verse_Number" lang="nko">2</span>
            <span lang="nko">Ɩnʋnʋ á, ɔsʋlʋ́ʋ lɛkpɩnkɩ́ kʋ́klʋ́kʋ́ʋ́, Bulu-ɔbɔpʋ lɛ́kplɩ́ tsú ɔsʋ́sʋ́ bemináa ibwi yílé ámʋ lɛ́ ɔbɔ́ ámʋ ɔnɔ́, tsíá mʋ́sʋ́. </span>
            <span class="Verse_Number" lang="nko">3</span>
            <span lang="nko">Mʋ ansɩ́tɔ́ lɛhɩɛ wankɩ́, ɩdɛ ogyá kpa. Mʋ atadɩɛ ɛ́ lofulí futútúútú fɛ́ opuli-mpútɔ́. </span>
            <span class="Verse_Number" lang="nko">4</span>
            <span lang="nko">Brɛ́á bowun mʋ a, ifú lɛhɩɛ́ kɩ́tá ɩnʋ agyópʋ amʋ, bɛkpɩnkɩ́ kpakpakpakpa, dɩda, lwíí fɛ́ afúli.</span>
          </div>
          <div class="Paragraph">
            <span class="Verse_Number" lang="nko">5</span>
            <span lang="nko">Bulu-ɔbɔpʋ amʋ lɛ́bláa atsɩ ámʋ ɔbɛ́ɛ, “Mlɩmánya ifú! Nawun ánɩ́ Yesu amʋ́ʋ́ bɛda mántá oyikpalíhɛsʋ ámʋ mlɩdédunká. </span>
            <span class="Verse_Number" lang="nko">6</span>
            <span lang="nko">Ɔma nfɩ. Bulu lakʋ́sʋ́a mʋ fɛ́ alɩá ɔlɛblɩ́ yáɩ́. Mlɩbɛkɩ ɔtɩ́nɛ́ ámʋ́ʋ́ bɔpʋ mʋ tswɩ amʋ. </span>
            <div class="picturePage">
              <img id="Figure-MAT-7" class="picture" src="WA03930b.tif" alt="WA03930b.tif" />
              <div class="pictureCaption">
                <span lang="nko">“Ɔma nfɩ. Bulu lakʋ́sʋ́a mʋ fɛ́ alɩá ɔlɛblɩ́ yáɩ́.”</span>
                <span lang="nko" class="reference">Mateo 28:6</span>
              </div>
            </div>
            <span class="Verse_Number" lang="nko">7</span>
            <span lang="nko">Mlɩwa ɔsa yɛbláa mʋ akasɩ́pʋ́ amʋ mlɩaa, Bulu lakʋ́sʋ́a mʋ tsú afúlitɔ. Alagya mlɩ nkpá ɔyɔ́ Galilea ɔmátɔ́. Ɩnʋ́ mlówun mʋ nɩ. Asʋ́n ánɩ́ mbʋ ha mlɩ nɩ́.”</span>
          </div>
          <div class="Paragraph">
            <span class="Verse_Number" lang="nko">8</span>
            <span lang="nko">Ifú lɛkɩtá atsɩ ámʋ, támɛ bɔpʋ ansigyí tsíí ɔsrɩ́ɩ tsú opulákpá ɩnʋ bɔyɔ́ yɛ́bláa akasɩ́pʋ́ amʋ tɔ́á bawun.</span>
          </div>
          <div class="Paragraph">
            <span class="Verse_Number" lang="nko">9</span>
            <span lang="nko">Ɩmɔwa ɔpá kʋkʋ Yesu léfía amʋ́, há amʋ́ ɩtɛ́. Ɩnʋ bɛda akpawunu kɩ́tá mʋ ayabi, súm mʋ. </span>
            <span class="Verse_Number" lang="nko">10</span>
            <span lang="nko">Yesu lɛ́bláa amʋ́ ɔbɛ́ɛ, “Mlɩmánya ifú. Mlɩyɛbláa mɩ́ apíó ámʋ mlɩaa, bʋyɔ́ Galilea ɔmátɔ́. Ɩnʋ́ bówun mɩ nɩ́.”</span>
          </div>
        </div>
        <div class="scrSection">
          <div class="Section_Head">
            <span lang="nko">Ntsán Agyópʋ Amʋ Asʋn Klahɛ</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">Brɛ́á atsɩ ámʋ bɔpʋ bɔyɔ́ á, ntsán agyópʋ amʋ akʋ ɛ́ bɔyɔ wúlutɔ yɛ́bláa Bulu igyí ahapʋ́ dɛhɛn amʋ tɔ́á ɩlaba fɛ́ɛ́. </span>
            <span class="Verse_Number" lang="nko">12</span>
            <span lang="nko">Ɩ́nɩ sʋ Bulu igyí ahapʋ́ dɛhɛn amʋ bɛtɩ Yudafɔ ahandɛ amʋ fɛ́ɛ́ fía, kɩ́tá agywɩɩn. Bɛha ntsán agyópʋ amʋ kɔ́ba tsɔtsɔɔtsɔ. </span>
            <span class="Verse_Number" lang="nko">13</span>
            <span lang="nko">Bɛha amʋ́ ɔnɔ́ bɛɛ, “Mlɩblɩ mlɩaa, &lt;Onyé, brɛ́á anɩdɛ́dɩdɩ á, Yesu akasɩ́pʋ́ amʋ bɛ́ba bowi mʋ nátɩ́.&gt; </span>
            <span class="Verse_Number" lang="nko">14</span>
            <span lang="nko">Nɩ́ Roma ɔhandɛ onú á, anɩa mʋnyɔ abɛ́blɩ́ mʋ́, mɛ́nɩ mlɩmóowie asʋ́ntɔ́.”</span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">Mʋ́ sʋ ntsán agyópʋ amʋ botsulá hɔ kɔ́ba amʋ, begyi dɩnká Bulu igyí ahapʋ́ dɛhɛn amʋ asʋn blɩ́hɛ́ anfɩsʋ. Ɔnɔ́ ánfɩ bɛha amʋ́ ánfɩ lobwie wá Yudafɔ ɔmá ámʋ fɛ́ɛ́tɔ́ bɔfʋn ndɛ.</span>
          </div>
        </div>
        <div class="scrSection">
          <div class="Section_Head">
            <span lang="nko">Yesu Ɩwɩɔwanlɛ Súná Mʋ Akasɩ́pʋ́</span>
          </div>
          <div class="Parallel_Passage_Reference">
            <span lang="nko">(Marko 16:14-18; Luka 24:36-49; Yohane 20:19-23; Gyumagyihɛ 1:6-8)</span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">Akasɩ́pʋ́ dúɔkʋn ámʋ bɛnatɩ́ yɔ́ Galilea ɔmátɔ́, ɩbʋ ámʋ́ʋ́ Yesu lósuná amʋ́ ɔbɛ́ɛ bʋfía mʋ mʋ́sʋ́ ámʋsʋ. </span>
            <span class="Verse_Number" lang="nko">17</span>
            <span lang="nko">Brɛ́á bowun mʋ a, bɛda akpawunu súm mʋ, támɛ ɩmɔwankɩ́ amʋ́tɔ́ akʋ ánɩ́ mʋ nɩ. </span>
            <span class="Verse_Number" lang="nko">18</span>
            <span lang="nko">Mʋ́ʋ́ Yesu lɔ́kpʋkpɛ́ ba amʋ́ wá, blɩ́ ɔbɛ́ɛ, “Bulu lapʋ́ ɔsʋ́ mʋ́a asɩ túmi fɛ́ɛ́ wá mɩ́ ɩbɩtɔ. </span>
            <span class="Verse_Number" lang="nko">19</span>
            <span lang="nko">Mʋ́ sʋ mlɩyɔ ɔyɩ́tɔ́ fɛ́ɛ́, amlɩbwɛ ahá fɛ́ɛ́ mɩ́ akasɩ́pʋ́. Mlɩbɔ amʋ́ </span>
            <span class="See_In_Glossary" lang="nko">
              <a href="#" class="Glossary_Key" id="w_165">asú</a>
            </span>
            <span lang="nko"> Ɔsɩ́, Obí pʋ́ Ɔŋɛ Wankɩ́hɛ́ dátɔ́. </span>
            <span class="Verse_Number" lang="nko">20</span>
            <span lang="nko">Mlɩsuna amʋ́ abʋgyi mbla ámʋ́ʋ́ nɔwa há mlɩ ámʋ fɛ́ɛ́sʋ́. Mlɩbɩ ánɩ́ mbʋ mlɩ wá brégyíbrɛ́, yɔ́fʋn ɔyɩ́ ɔnɔ́mɔ.”</span>
          </div>
        </div>
      </div>
    </div>
    <div class="scrBook">
      <span class="scrBookName" lang="nko">Asʋ́n Hiánhɛ Asɩ Suná</span>
      <span class="scrBookCode" lang="nko">XXA</span>
      <div class="Title_Main">
        <span lang="nko">Asʋ́n Hiánhɛ Asɩ Suná</span>
      </div>
      <div class="columns">
        <div class="scrSection">
          <div class="Paragraph">
            <span class="Chapter_Number" lang="nko">1</span>
            <span class="Verse_Number" lang="nko">1</span>
            <span lang="nko">A</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_1">Keyword</a>
            </span>
            <span class="Foreign" lang="nko">English gloss</span>
            <span lang="nko"> Definition in Nkonya</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_2">Aaron</a>
            </span>
            <span class="Foreign" lang="nko">Aaron</span>
            <span lang="nko"> Otsú Lewi abusuantɔ. Yakob abí dúanyɔ ámʋtɔ ɔkʋlɛ gyí Lewi. Aaron anfɩ gyí ɔha gyankpapʋá Bulu lɛ́yaɩ́ mʋ igyí ɔhapʋ́ dɛhɛn nɩ. Bulu lɛ́blɩ́ ɔbɛ́ɛ, Lewi abusuantɔ pɛ́ bʋlɛ́ɛ Bulu igyí ahapʋ́.</span>
          </div>
          <div class="pi">
            <span lang="nko">
              <span lang="nko">Aaron anfɩ mʋ gyama gyí Mose. Bɔkwɩɩ́ amʋ́ brɛ́á Israelfɔ bʋgyi nkpábi Egyipte ɔsʋlʋ́sʋ. Mʋlɛ́tsa Mose bɛkpa Israelfɔ srɩ́ dálɩ Egyipte nkpábitɔ.</span>
            </span>
          </div>
          <div class="pi">
            <span lang="nko">
              <span lang="nko">Brɛ́ kʋtɔ Israelfɔ akʋ bɔkʋsʋ́ lɩ́ɩ́ Mose mʋa Aaronsʋ, Bulu lɛ́lɛ súná amʋ́ ɔbɛ́ɛ, bʋpʋ́ Israelfɔ abusuan dúanyɔ ámʋ akpapʋ́ nyi yiáhɛ́ wa Bulu tati-obu ámʋtɔ. Ɔlɛbláa amʋ́ ɔbɛ́ɛ, ɔhá ánɩ́ mʋ oyi yíáhɛ́ lɔ́pɔɩ́ á, mʋ malɛ́ ánɩ́ ɔbwɛ́ɛ amʋ́ ɔkpapʋ́ nɩ́. Ɔyɩ kɛhɛ a, Aaron oyi yiáhɛ́ lɔ́pɔɩ́, dan, wa ntswɩ́tswɩ, swie abí. Ɔlɛtrá bláa ámʋ ɔbɛ́ɛ, bʋpʋ́ oyí ámʋ wa Ntam-dáka amʋtɔ, abʋpʋyaɩ Bulu tati-obu ámʋtɔ, ɩbwɛ osúna ha amʋ́. (Luk. 1:5; Gyu. 7:40; Heb. 5:7, 9:4, 11:9).</span>
            </span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_3">Abraham</a>
            </span>
            <span class="Foreign" lang="nko">Abraham</span>
            <span lang="nko"> Mʋgyí ahógyipʋ fɛ́ɛ́ ɔnáin. (Mʋgyí aha títriuá Bulu lɛ́lɛtɔ ogyankpapʋ, ahá ánfɩ gyí Yudafɔ nɩ́). Bɩ́mbɩ́ ámʋ a, Bulu lɛ́bláa mʋ ɔbɛ́ɛ, mɛ́ha mʋ ɔmá pɔpwɛ ɩkʋá mʋa mʋ abí-aná fɛ́ɛ́ bétsiá mʋ́tɔ́, ɩbɔ́bwɛ amʋ́ ɔmá. Ɩ́nɩ sʋ Bulu lɛ́bláa mʋ ɔbɛ́ɛ, otúu dalɩ mʋ ɔmátɔ́, oyodunká ɔmá pɔpwɛ anfɩ. Olegyi Bulu asʋ́n blɩ́hɛ́sʋ dálɩ mʋ ɔmátɔ́, nátɩ́ nfí tsɔtsɔɔtsɔ yɔ́ tsútsúutsú, asa oloyówie ɔmá ámʋtɔ. Ɔmá ánfɩ ndɛ bʋdɛtɩ bɛɛ Israel nɩ.</span>
          </div>
          <div class="pi">
            <span lang="nko">
              <span lang="nko">Bulu lɛ́ka ntam há mʋ ɔbɛ́ɛ, nɩ́ olobu mʋ, gyi mʋ mblasʋ á, mɔ́bwɛ mʋa mʋ abí-aná aha títriu, mɛ́kɩ amʋ́sʋ́.</span>
            </span>
          </div>
          <div class="pi">
            <span lang="nko">
              <span lang="nko">Oletsiá Sara, támɛ mʋa mʋnyɔ bʋmɔkwɩɩ́. Bɛhɩɛ dan asa Bulu lɔ́bwɛ ofúla, ɔlɛha Sara lɔ́kwɩɩ́. Bɛdɩnká kebi ámʋ ɩdá Isak.</span>
            </span>
          </div>
          <div class="pi">
            <span lang="nko">
              <span lang="nko">Brɛ́á Isak lɛ́dan a, oletsiá ɔtsɩ ɔkʋá bʋtɛtɩ́ mʋ Rebeka. Rebeka lɔ́kwɩɩ́ atabí ayin anyɔ, bɛdɩnká amʋ́ adá Esau pʋ́ Yakob. Ɔma a, Bulu lɛ́ha Yakob ɩdá Israel. Mʋ abí-aná bʋtɛtɩ́ Israelfɔ nɩ́.</span>
            </span>
          </div>
          <div class="pi">
            <span lang="nko">
              <span lang="nko">Yakob létsiá oyin ɔkʋlɛ abi abanyɔ́, bʋgyi Lea mʋa Rahel. Ɔlɛtrá tsiá amʋ́ asúmpʋ́ abanyɔ́ ɛ́, ɔlɔkwɩɩ́ abí dúanyɔ. Amʋ́gyí; Ruben, Simeon, Lewi, Yuda, Isakar, Sebulon, Dan, Naftali, Gad, Aser, Yosef pʋ Benyamin. Mʋ abí dúanyɔ ámʋ fɛ́ɛ́ bɔkwɩɩ́ tsɔtsɔɔtsɔ, yɔ́fʋn brɛ́á Israelfɔ bɛhɩɛ klɛ́ɩ́. Amʋ́gyí Abraham abí-aná nɩ́.</span>
            </span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_4">Adam</a>
            </span>
            <span class="Foreign" lang="nko">Adam</span>
            <span lang="nko"> Adam gyí nyankpʋsa gyankpapʋá Bulu lɔ́bwɛ. Ɩsɩ Bulu lɔ́pʋpwɛ́ mʋ. Hawa anfɩ lɔ́bwɛ mʋ ka. Mʋa Hawanyɔ gyí aha gyankpapʋá bʋmegyi Bulu mblasʋ, bɔbwɛ lakpan nɩ́. Tsú ɛkɛ amʋ a, anyánkpʋ́sa fɛ́ɛ́ bemlí lakpan abwɛpʋ́. Mʋ ka ɩdá gyí Hawa.</span>
          </div>
          <div class="pi">
            <span lang="nko">
              <span lang="nko">Yesu Kristo gyí Adam ɔtráhɛ. Adam gyankpapʋ amʋ gyí ahá fɛ́ɛ́ ɔnáin, ɔhagyíɔha tenyá nkpa tsú mʋtɔ ɔsʋlʋ́ʋ anfɩsʋ. Yesu Kristo gyí Adam nyɔɔsɩ, ɔtɛhá ɔhagyíɔha ánɩ́ ɔlɔhɔ mʋ gyi ɔŋɛ́tɔ́ nkpa.</span>
            </span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_5">Afɔdɩɛ-asubwi</a>
            </span>
            <span class="Foreign" lang="nko">Altar</span>
            <span lang="nko"> Bɩ́mbɩ́ ámʋ a, Israelfɔ betsiá tɔ́ mbwɩ há Bulu igyí. Betsiá mɔ́ akúfa, akpaláa, nnantswie aná fɛ́ɛ́, pʋ́bɔ́ afɔdɩɛ há Bulu. Abwi bɛtrɛ, bʋtɔtɔ́ mbwɩ mʋ́sʋ́. Tsú Mose brɛ́sʋ́ á, igyí ahapʋ́ tɔbɔ́ afɔdɩɛ ánfɩ Bulu tati-obu ámʋ wunsɩnɛ́sʋ́ afɔdɩɛ-asubwi amʋsʋ. Mʋ́ ɔma asa bʋdɛpʋyáa Bulu ɔtswɛkpa afɔdɩɛ-asubwi kʋá bɔpʋ kɔɔ́brɩ́ bwɛ́ mʋ́sʋ́. Afɔdɩɛ-asubwi túkúriibiá bɛŋlaɩn sika pɛpɛ wʋ́lɩ́ mʋ́sʋ́ ɛ́ iletsiá Bulu ɔtswɛ́kpa ɩnʋ. Mʋ́sʋ́ igyí ahapʋ́ ámʋ betsiá wá ɔhɩ́ɛ́n ogyá nɩ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_6">Akasɩ́pʋ́</a>
            </span>
            <span class="Foreign" lang="nko">Disciple</span>
            <span lang="nko"> Amʋ́gyí Yesu abúopʋ, bɔhɔ Yesu gyi, bonu mʋ asʋ́n. Gyumagyihɛ ɔwʋlʋ́ ámʋtɔ á, bɔpʋ asʋn bambá lɛ́ Yesu abúopʋ suná. Mʋ́gyí, “Yesu ahógyipʋ pʋ́ apíó.” Mateo, Marko, Luka pʋ́ Yohane nwʋlʋ́ ámʋtɔá bɛtɩ amʋ́ “akasɩ́pʋ́ dúanyɔ” ntɩnɛkʋ. Amʋ́gyí abʋ́opʋ dúanyɔ ámʋ́ʋ́ Yesu lɛ́lɛ ɔbɛ́ɛ, bʋtsía mʋ wá ámʋ nɩ. Amʋ́ kɛ́n bɛtɩ sumbí ayɔpʋ́ nɩ́, (Mat. 10:1-4). Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_166">Sumbí Ayɔpʋ́</a>
            </span>
            <span lang="nko">.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_7">Alfa Mʋa Omega</a>
            </span>
            <span class="Foreign" lang="nko">Alpha and Omega</span>
            <span lang="nko"> Fɛ́ alɩá &lt;A&gt; igyí asʋ́nbi gyankpapʋ a, Alfa gyí asʋ́nbi gyankpapʋ Griiki ɔblɩ́tɔ. Mʋ́ sʋ nɩ́ bɔwanlɩ́n bɛɛ, anɩ Wíe Yesu gyí Alfa a, ilosuná ánɩ́ mʋgyí tógyítɔ́ asɩ otsukpá. Bʋtɛtráa tɩ mʋ bɛɛ &lt;Omega&gt; ánɩ́ igyi Griiki ɔblɩ́tɔ asʋ́nbi tráhɛ. Fɛ́ alɩá ogyi tógyítɔ́ asɩ otsukpá á, alɩ kɛ́n ogyi tógyítɔ́ ɔnɔ́mɔ nɩ́. (Atɔlɛ. 1:8; 21:6; 22:13).</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_8">Amen</a>
            </span>
            <span class="Foreign" lang="nko">Amen</span>
            <span lang="nko"> Hebri ɔblɩ́ɩ igyi. Mʋ́ asɩ gyí “Ɩbá mʋ́tɔ́.” Nɩ́ ɔkʋ ɔbɔ́ mpáɩ tá á, mʋ ba totsúlá mʋ́sʋ́ ɔbɛ́ɛ “Amen” Bɛtɩ Yesu “Amen” (Atɔlɛ. 3:14), tsúfɛ́ mʋgyí Ɔnɔkwalɩpʋ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_9">Asúbɔ</a>
            </span>
            <span class="Foreign" lang="nko">Baptism</span>
            <span lang="nko"> Nɩ́ ɔhá ɔbɔ́ asú á, ilosuná ánɩ́ aladámlí klʋntɔ, sí lakpan bwɛ, alahɔ Yesu gyi ánɩ́ obési mʋ lakpan kíé mʋ. Yesu mɔ́bwɛ lakpan, támɛ Asú Ɔbɔpʋ́ Yohane lɔ́bɔ mʋ asú Yordan ɔbʋ́ntɔ́ asa olotsuá mʋ agyʋ́má asɩ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_10">Asʋn Wankláán</a>
            </span>
            <span class="Foreign" lang="nko">Gospel</span>
            <span lang="nko"> Bulu asʋ́n ánɩ́ ɔlɔpʋsɩ́sɩ́ mʋ ahá. Asʋ́n ámʋ gyí, “Ɔlɔpʋ mʋ Bi Yesu Kristo sɩ́sɩ́, ɔlɛbɛka ahá ánɩ́ bɔhɔ mʋsʋ gyi nwunsʋ ɩkɔ, lɛ́ amʋ́ tsú lakpan nkpábibwɛtɔ́.”</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_11">Atonkodu</a>
            </span>
            <span class="Foreign" lang="nko">Sulphur</span>
            <span lang="nko"> Igyi afá ánɩ́ bʋtɔpʋbwɛ́ otua adú. Mʋ́ ogyá ɔnɔ́ ɩhɩ́ɛ́ bʋ ɔnlɩn dʋn ogyá kugyíkʋ. Mʋ́ ntsu igyi fɛ́ batɛ-nfɔ, támɛ itobon kpitii.</span>
          </div>
          <div class="Paragraph">
            <span class="Verse_Number" lang="nko">2</span>
            <span lang="nko">B</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_12">Babilon</a>
            </span>
            <span class="Foreign" lang="nko">Babylon</span>
            <span lang="nko"> Igyi ɔmá kʋá iletsiá bɩ́mbɩ́ ámʋ. Bɔkɔ Israelfɔ, kɩ́tá amʋ́ ndoun. Betsiá ɔmá ámʋtɔ nfí aduesienɔ́. Igyi ɔmá kʋá bʋtamasúm Bulu. Babilon bʋ Atɔ Lɛsúnáhɛ́ ɔwʋlʋ́ ámʋtɔ.</span>
          </div>
          <div class="pi">
            <span lang="nko">
              <span lang="nko">Ɩ́nɩá ɩnʋfɔ bʋmobu Bulu sʋ á, ilemlí ɩdá há ahá ánɩ́ bʋtamabú Bulu. Fíalɩ Roma wúlu bɛtɩ alɩ, ntɛ́ɛ ɔyɩ́tɔ́ ahá ánɩ́ bʋtamabú Bulu tsiátɔ́ bɛtɩ alɩ. Babilon ɩbʋ 1 Pe. 5:13tɔ ɛ́, fíalɩ Roma bʋdɛ.</span>
            </span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_13">Beelsebul</a>
            </span>
            <span class="Foreign" lang="nko">Beelzebul</span>
            <span lang="nko"> Ɔŋɛ laláhɛ fɛ́ɛ́ owíe ɩdá nɩ́. Mʋ adá bámbá ɩkʋ ɛ́ gyí Ɔbʋnsám ntɛ́ɛ Satan.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_14">Bileam</a>
            </span>
            <span class="Foreign" lang="nko">Balaam</span>
            <span lang="nko"> Bulu Ɔnɔ́sʋ́ Ɔtɔɩ́pʋ́ ogyi. Mʋ owíe Barak lɔ́wa ɔbɛ́ɛ, ɔyɔ́lwɩɩ́ Israelfɔ, mɛ́nɩ obégyi amʋ́sʋ́ nɩ́. Bileam sika ɔnsɩ́pɛ sʋ, olotsulá ɔyɔ́, mʋ afrímú lɔ́tɔɩ́ wá mʋ ɔkpatɔ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_15">Bodobodo Matúhɛ́ Nkɛ</a>
            </span>
            <span class="Foreign" lang="nko">Feast of Unleavened Bread</span>
            <span lang="nko"> Israelfɔ nkɛ igyi. Bʋtegyi mʋ́ nkensíénɔ́, tsú ɛkɛá bɔmɔ́ Katsʋn nkɛ ɔnɔ́. Alɩ nkɛ ánfɩtɔ bʋtamagyi atɔ́á ɩlatú. Mʋ́ bʋtɔpʋ́káɩ́n alɩá Yudafɔ ámʋ bɛdalɩ tsú Egyipte nɩ. Alɩá bʋdɛkɔsɩ́ sʋ bʋmɔwa bodobodotu-afá amʋ́ bodobodotɔ, tsíá gyo mʋ́ itu asa abʋtɔ mʋ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_16">Bulu Asʋn Wanlɩ́nhɛ́</a>
            </span>
            <span class="Foreign" lang="nko">Scripture/Old Testament</span>
            <span lang="nko"> Igyi nwʋlʋ́ adʋasa-kwebá (39) ánɩ́ Bulu lɛ́ha mʋ ahá bɔwanlɩ́n tswɩ nfí lafana (400) ɔma asa bɔkwɩɩ́ Yesu Kristo. Begyankpa wánlɩ́n mʋ́ Hebri ɔblɩ́tɔ, ɔma asa bɛlɛ mʋ́ asɩ wá Griiki ɔblɩ́tɔ. Bulu Ntam Pɔpwɛ anfɩtɔ bɛtɩ Bulu Ntam Dada nwʋlʋ́ ámʋ “Bulu Asʋn Wanlɩ́nhɛ́.”</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_17">Bulu Iwíegyí</a>
            </span>
            <span class="Foreign" lang="nko">Kingdom of God</span>
            <span lang="nko"> Bulu iwíe ogyíkpá lɩɩ́ há ɔtɩ́nɛgyíɔtɩ́nɛ́á Bulu nkʋlɛ pɛ́ tegyi iwíe. Bulu iwíe ogyíkpá bʋ ɔtɩ́nɛgyíɔtɩ́nɛ́á ahá bɛbɩ mʋ ánɩ́ mʋgyí amʋ́ owíe. Brɛ́á Yesu lɛ́bá a, Bulu iwíegyí ámʋ lɛ́bá anɩtɔ nfɩ, tsúfɛ́ ahá babɩ́ ánɩ́ Bulu gyí amʋ́ wíe. Nɩ́ Yesu oyínkí bá a, Bulu iwíegyí amʋ ɩbɔ́fʋn yi, ɩbɛ́lɛ mʋ́ ɔwan súná ahá fɛ́ɛ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_18">Bulu Mbla</a>
            </span>
            <span class="Foreign" lang="nko">The Law</span>
            <span lang="nko"> Mʋ́gyí mbla ánɩ́ Bulu lɔ́wa ánɩ́ mʋ ahá bʋgyí mʋ́sʋ́ abʋnya nkpa. Mosesʋ́ Bulu lɔ́tsʋn pʋ́ mbla ánfɩ há amʋ́. Mʋ́ sʋ bʋtɛtɩ́ mʋ́ “Mose Mbla” nɩ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_19">Bulu Okúfabi</a>
            </span>
            <span class="Foreign" lang="nko">Lamb of God</span>
            <span lang="nko"> Asú Ɔbɔpʋ́ Yohane lɛ́tɩ Yesu Kristo ɔbɛ́ɛ, Bulu Okúfabi. Yudafɔ bʋtɔmɔ́ okúfabi pʋ́gyʋ́ra ɔha, mʋ ɩwɩ tɛtɩn. Kristo lótsulá bɔmɔ mʋ, pʋ́ mʋ obugya gyʋ́ra anɩ. Mʋ́ sʋ bɛtɩ mʋ “Bulu Okúfabi” nɩ. (Yoh. 1:29, 36; Atɔlɛ 5:1, 5:6, aná).</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_20">Bulu-ɔbɔpʋ</a>
            </span>
            <span class="Foreign" lang="nko">Angel</span>
            <span lang="nko"> Sumbi ayɔpʋ́ bʋgyi há Bulu. Ɔŋɛ́ bʋgyi, megyí anyánkpʋ́sa. Bʋtamapʋ́ ansíbi wun amʋ́, nkɛ́tɩ balɛ́ ɩwɩ ɔwan súná ɔha. Bulu tɔwá amʋ́ bʋtɔyɔ́ agyʋ́má há mʋ. Amʋ́ agyʋ́má gyí Bulu abísʋ́kɩ. Brɛ́ kʋ Bulu tɔwá amʋ́ ɔbɛ́ɛ, bʋyɛ́bláa ɔha asʋnbogya ɩkʋ. Amʋ́ ɔnɔ́ ɔlɩɩ́pʋ́ gyí ɔbɔpʋ Mikael. Otítriu ɔkʋ ɛ́ ɩdá gyí Gabriel. (Gyu. 12:6-11; 27:23; Heb. 1:14, aná).</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_21">Bulu Ɔnɔ́sʋ́ Ɔtɔɩ́pʋ́</a>
            </span>
            <span class="Foreign" lang="nko">Prophet</span>
            <span lang="nko"> Mʋsʋ Bulu tetsíá tsʋn bláa mʋ ahá asʋ́n, otosúná ahá Bulu ɔkpa, ɔtɛbláa ahá tɔ́á ɩbɛ́ba. Amʋ́tɔ́ akʋ gyí; Elia, Yona pʋ́ atráhɛ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_22">Bulu Ɔtswɛ́kpa</a>
            </span>
            <span class="Foreign" lang="nko">The Temple</span>
            <span lang="nko"> Igyi ɔtɩ́nɛ́á Yudafɔ bʋtosúm Bulu Yerusalem wúlutɔ. Beye obu ámʋtɔ anyɔ, ɩkʋlɛ igyi Ɔwankɩ́kpá. Nyɔɔsɩ ɛ́ igyi Ɔwankɩ́kpátɔ Ɔwankɩ́kpá. Nwunsɩnɛ́sʋ́ ɛ́ ɩbʋ mʋ́tɔ́. Ɩnʋ gyí Yudafɔ Bulu Ɔtswɛ́kpa nwun, bɛha amʋ́ ɔkpa ánɩ́ bʋbɔ́ɔ afɔdɩɛ kugyíkʋ nɩ́. Támɛ Yesu Kristo lowu ɔma a, Romafɔ bobwie mʋ́. Kɩ máapʋ ánɩ́ ɩbʋ ɩfʋn XXXtɔ. </span>
          </div>
          <div class="xxx">
            <span lang="nko">
              <span lang="nko">(insert temple map page)</span>
              <unmatched marker="xxx*" xmlns="" />
            </span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_23">Bulu Ɔtswɛ́kpa Tati-obu</a>
            </span>
            <span class="Foreign" lang="nko">The Tabernacle</span>
            <span lang="nko"> Bɩ́mbɩ́ ámʋ brɛ́á Israelfɔ ámʋ bʋna dimbí ámʋsʋ bɔyɔ́ Kanaan ɔsʋlʋ́sʋ á, Bulu lɛ́bláa Mose ɔbɛ́ɛ, ɔbwɛ́ɛ tati-obu títriu ɩkʋ. Ɔlɛbláa mʋ alɩá ɔpʋ́ tati pʋ́ mbwɩ ɔwʋlʋ́ bwɛ́ɛ mʋ́, mɛ́nɩ bɛ́talɩ́ kpá mʋ́ pʋ́ya ɔtɩ́nɛ́á bɔyɔ́, bɛ́latálɩ́ sí mʋ́ ɛ́ nɩ́ bowíé ɔtɩ́nɛ́á bɔ́swɩ́ɩ.</span>
          </div>
          <div class="pi">
            <span lang="nko">
              <span lang="nko">Tati-obu ánfɩtɔ ɔtɩnɛkʋá bʋtɛtɩ́ ɩnʋ Ɔwankɩ́kpátɔ Ɔwankɩ́kpá bʋtɔpʋ́ Bulu Ntam Dáka ámʋ yáɩ́ nɩ́. Abwi pɛ́tɛ́plɛ́ anyɔ ámʋ́ʋ́ Bulu lɔ́wanlɩ́n mʋ mbla-dú dɩ́nká mʋ́sʋ́ ámʋ, Aaron oyi yiáhɛ́ pʋ́ Mána amʋ́ʋ́ Bulu lɛ́ha amʋ́ betsiá gyi dimbísʋ́ ɩnʋ ámʋ ɩkʋ letsiá dáka ámʋtɔ.</span>
            </span>
          </div>
          <div class="pi">
            <span lang="nko">
              <span lang="nko">Yudafɔ atɩtɩfɔ ámʋ bɔtswɛ Bulu Tati-obu ánfɩtɔ. Betsiá há Bulu igyí, bɔ́ afɔdɩɛ aná fɛ́ɛ́ ɩnʋ, kpɛ́fʋn brɛ́á Salomo léyi Bulu Ɔtswɛ́kpa obu ámʋ.</span>
            </span>
          </div>
          <div class="pi">
            <span lang="nko">
              <span lang="nko">Kɩ atɔ táanhɛ ánɩ́ ɩbʋ ɩfʋn XXXtɔ, </span>
            </span>
          </div>
          <div class="xxx">
            <span lang="nko">
              <span lang="nko">(insert tabernacle illustration page.)</span>
              <unmatched marker="xxx*" xmlns="" />
              <span lang="nko"> Heb. 8:5.</span>
            </span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_24">Bʋ́tɩ́</a>
            </span>
            <span class="Foreign" lang="nko">The Dragon</span>
            <span lang="nko"> Ogyi ɔbwɩ ɔkʋá bʋtɛblɩ́ mʋ asʋ́n ogyi fɛ́ lɛnkɛ kpɔ́kpɔ́ɔnkpɔ́ntɩ ɔhɩɛ ɔbʋ ɔwʋlɩn, bɛtɩ mʋ́ ɩwɔ. Atɔ́ Lɛ́sunáhɛtɔ ɔwʋlʋ́ ámʋtɔ á, bɛblɩ́ bɛ́ɛ́ Satan gyí bʋ́tɩ́.</span>
          </div>
          <div class="Paragraph">
            <span class="Verse_Number" lang="nko">3-4</span>
            <span lang="nko">D</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_25">Dawid</a>
            </span>
            <span class="Foreign" lang="nko">David</span>
            <span lang="nko"> Ɔlɔbwɛ Israelfɔ owíeá ɔdʋn amʋ́ awíe atráhɛ. Mʋgyí Yisai abítɔ́ ɔtráhɛ. Akúfa ɔkpapʋ́ ogyi asa bɛyaɩ́ mʋ owíe. Ɔlɔkɔ Filistifɔ ɩsá akɔpʋ́ ɔhandɛ Goliat mʋ nyebitɔ, mɔ́ mʋ.</span>
          </div>
          <div class="pi">
            <span lang="nko">
              <span lang="nko">Dawid anfɩ lɛ́hɩɛ dwɛ́ Bulu. Mʋ́ sʋ ɔlɔwanlɩ́n ɩlʋá bʋtɔpʋ́kánfʋ́ Bulu tsɔtsɔɔtsɔ. Mʋ́ bʋtɛtɩ́ “Israelfɔ Ɩlʋ” nɩ́.</span>
            </span>
          </div>
          <div class="pi">
            <span lang="nko">
              <span lang="nko">Yesu otsú Dawid abusuantɔ. Dodoodo, asa bɔkwɩɩ́ Yesu á, Bulu Ɔnɔ́sʋ́ atɔɩ́pʋ́ bɔwanlɩ́n tswɩ bɛɛ, “Kristo, nkpa Ɔhɔ́pʋ amʋ́ʋ́ Bulu ɔbɔ́pʋsɩ́sɩ́ ámʋ obótsu Dawid abusuantɔ.” (Rom. 1:3; Atɔlɛ. 22:16).</span>
            </span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_26">Dimbísʋ́</a>
            </span>
            <span class="Foreign" lang="nko">Wilderness</span>
            <span lang="nko"> Igyi ɔsʋlʋ́ʋ ánɩ́ tɔtɔ tamawá alɛ́ mʋ́sʋ́. Tsúfɛ́ nyankpʋ tamatswie ɩnʋ, ɩnʋ ɩma alɛ há nyankpʋsa tsiá.</span>
          </div>
          <div class="Paragraph">
            <span class="Verse_Number" lang="nko">5</span>
            <span lang="nko">E</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_27">Elia</a>
            </span>
            <span class="Foreign" lang="nko">Elijah</span>
            <span lang="nko"> Bulu ɔnɔ́sʋ́ ɔtɔɩ́pʋ́ kpɔnkpɔɔnkpɔntɩ ɔkʋ ogyi. Mʋlɔ́wa klʋn ká awíe laláhɛ pʋ́ ahá ánɩ́ bʋtosúm ɩkpɩ ansɩ́tɔ́ Israel ɔmátɔ́ nɩ́. Yudafɔ botosúsu bɛɛ, Elia obéyinkí bá bɛla ahá yáɩ́ asa Kristo amʋ ɔbɛ́ba. Asú Ɔbɔpʋ́ Yohane lɛ́lɩan Elia anfɩ ɔkpa tsɔtsɔɔtsɔsʋ. Mʋ́ sʋ bɛfɩtɛ́ mʋ bɛɛ, “Fʋ́gyí Elia nɩ?” (Mat. 17:10-13; Mar. 9:4; Rom. 11:2-5; Yak. 5:17)</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_28">Esau</a>
            </span>
            <span class="Foreign" lang="nko">Esau</span>
            <span lang="nko"> Abraham mʋ bi Isak lɔ́kwɩɩ́ atabí ayin anyɔ. Bɛtɩ amʋ́ Esau mʋa Yakob. Esau gyí ɔhandɛ, támɛ ɛkɛ ɔkʋá akʋ́n lɛkɩtá mʋ a, ɔlɛfɛ mʋ ɩkwɩ́ɩ-dɛhɛn há mʋ gyama Yakob. Olotsulá ánɩ́ Yakob otsúu mʋ handɛ oyúla, ɔha mʋ mpʋ-wʋ́dɩ́ ogyi. Yakob abí-aná Bulu lɔ́pʋbwɛ́ mʋ ahá, megyí Esau klɛ́. Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_167">Abraham</a>
            </span>
            <span lang="nko">. (Rom. 9:10-13; Heb. 11:20; 12:16-17).</span>
          </div>
          <div class="Paragraph">
            <span class="Verse_Number" lang="nko">6</span>
            <span lang="nko">F</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_29">Farisifɔ</a>
            </span>
            <span class="Foreign" lang="nko">Pharisees</span>
            <span lang="nko"> Igyi Yudafɔ Bulusúm ɔpasua ɩkʋá iletsiá Yesu brɛ́sʋ́. Ɔpasua ánfɩ begyi Mose mbla pʋ́ mbla bámbásʋ́ wankláán. Amʋ́ hógyi kínkíínkín ɩkʋlɛ gyí, awupʋ́ bɔ́kʋsʋ́ tsú afúlitɔ ɛkɛkʋ́. Betsiá kɩ ɩwɩ ánɩ́ ɔhaa ɩwɩ mɛ́tɩn dʋn amʋ́. Bɛdɩnká Yesusʋ, bwɛ́ agywɩɩn ánɩ́ bɔ́mɔ mʋ.</span>
          </div>
          <div class="Paragraph">
            <span class="Verse_Number" lang="nko">7</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_30">Griiki</a>
            </span>
            <span class="Foreign" lang="nko">Greek/Greece</span>
            <span lang="nko"> Griiki ɔmá máapʋ ɩbʋ ɔwʋlʋ́ ánfɩ ɔma, bʋtɛtɩ́ ɩnʋ Griisi. Atene mʋ́a Korinto awúlu igyi awúlu yilé Griisi ɔmátɔ́ ɩnʋ. Griikifɔ bʋgyi ahá ánɩ́ bʋyin ɔwʋlʋ́, ahá bʋtobú amʋ́ amʋ́ nyánsa sʋ. Amʋ́ ɔblɩ́ ɩdá gyí Griiki. Ahá ánɩ́ basúan ɔwʋlʋ́ yɔ́ nkpá fɛ́ɛ́ bʋtɛblɩ́ ɔblɩ́ anfɩ, megyí Griikifɔ ámʋ wʋlɛ. Ɩbʋ yɔ tsútsúútsú, ɔtɩ́nɛgyíɔtɩ́nɛ́ ánɩ́ Griikifɔ ɩsá akɔpʋ́ bʋbʋ fɛ́ɛ́. Ahá ámʋ́ʋ́ begyankpá wanlɩ́n Bulu Ntam Pɔpwɛ amʋ fɛ́ɛ́ bɔwanlɩ́n mʋ́ Griiki ɔblɩ́tɔ.</span>
          </div>
          <div class="Paragraph">
            <span class="Verse_Number" lang="nko">8</span>
            <span lang="nko">H</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_31">Habel</a>
            </span>
            <span class="Foreign" lang="nko">Abel</span>
            <span lang="nko"> Mʋgyí Adam mʋa mʋ ka Hawa obi nyɔɔsɩ. Mʋ dɛhɛn Kain lɔ́mɔ mʋ, tsúfɛ́ Bulu lɔ́hɔ Habel afɔdɩɛ sí Kain klɛ́. (Mat. 23:35; Luk. 11:51; Heb. 11:4; 12:24).</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_32">Hagar</a>
            </span>
            <span class="Foreign" lang="nko">Hagar</span>
            <span lang="nko"> Sara ɔkpábi ogyi, Abraham wóyítɔ́. Brɛ́á Sara mɔ́kʋ́nyá obí kwɩ́ɩ́ á, ɔlɛha Abraham lékle mʋ, ɔlɔkwɩɩ́ obiyímbi, bɛtɩ mʋ Ismael. Támɛ megyí Ismael Bulu lɛ́hɩɛ ánɩ́ mɛ́ha Abraham. Mʋ́ sʋ Ismael abí-aná bʋmenya tɔ́á Bulu lɛ́blɩ́ há Abraham abí-aná.</span>
          </div>
          <div class="pi">
            <span lang="nko">
              <span lang="nko">Ɔma-ɔma a, Sara lɔ́bɔkwɩɩ́ obiyímbi, Abraham lɛ́dɩnká mʋ ɩdá Isak. Mʋgyí obíá Bulu lɛ́hɩɛ Abraham nɩ. Sara Isak kwɩɩ́ ɔma a, olebenya ɔblɔ́ wá Hagar, gya mʋ. Hagar léyétsiá ɔtɩnɛkʋá ɩbʋ mantáa Sinaibʋ.</span>
            </span>
          </div>
          <div class="pi">
            <span lang="nko">
              <span lang="nko">Alɩ ɩbʋ ánfɩsʋ nfí tsɔtsɔɔtsɔ ɔma a, Bulu lɛ́bláa Mose asʋ́n, pʋ́ mʋ Mbla idú ámʋ ɛ́ há mʋ nɩ.</span>
            </span>
          </div>
          <div class="pi">
            <span lang="nko">
              <span lang="nko">Mʋ́ sʋ bɛblɩ́ Galatiafɔ ɔwʋlʋ́, nwun anatɔ bɛɛ, Hagar gyí ɔkpábiá ɔlɩ́ɩ́ há Yudafɔ; bʋ́gyi fɛ́ nkpábi há Mose Mbla ámʋ, tsúfɛ́ bohogyi ánɩ́ nɩ́ bɔhɔ mbla ámʋsʋ gyi a, Bulu obótsu amʋ́ ánɩ́ amʋ́ asʋ́n da ɔkpa, ɔbɔ́hɔ amʋ́ nkpa. Bʋmɔhɔ Bulu asʋ́nsʋ́ gyi ánɩ́ ahá ánɩ́ bɔhɔ Yesu Kristo gyi gyí ahá ánɩ́ amʋ́ asʋ́n da ɔkpa, Bulu ɔbɔ́hɔ amʋ́ nkpa. Yɛkɩ </span>
              <span class="See_In_Glossary" lang="nko">
                <a href="#" class="Glossary_Key" id="w_168">Sara</a>
              </span>
              <span lang="nko"> mʋa </span>
              <span class="See_In_Glossary" lang="nko">
                <a href="#" class="Glossary_Key" id="w_169">Abraham</a>
              </span>
              <span lang="nko">.</span>
            </span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_33">Hawa</a>
            </span>
            <span class="Foreign" lang="nko">Eve</span>
            <span lang="nko"> Adam mʋ ka nɩ́. Brɛ́á Bulu lɔ́bwɛ ɔyɩ́ á, mʋa Adam gyí anyankpʋsa gyankpapʋá ɔlɔbwɛ. Ɔlɛlɛ Adam abɩntɔ-iwú, ɔlɔpʋbwɛ́ Hawa. Ɔma a, Ɔbʋnsám lɛ́bɛmlɛ́ mʋ, olegyi oyí-abíá Bulu lɛ́bláa amʋ́ ɔbɛ́ɛ bʋmágyi. Tsú ɛkɛ ámʋ́ʋ́ bekiná Bulu mbla ámʋsʋ gyí a, anyánkpʋ́sa bemlí lakpan abwɛpʋ́. Mʋa Adam abí gyí, Kain, Habel pʋ́ Set. (1 Ko. 11:3; 1 Ti. 2:13-14).</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_34">Hebri</a>
            </span>
            <span class="Foreign" lang="nko">Hebrew</span>
            <span lang="nko"> Igyi ɩdá ánɩ́ bʋtɔpʋ́tɩ́ Yudafɔ, ɩtráa igyi amʋ́ ɔblɩ́ɩ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_35">Herode</a>
            </span>
            <span class="Foreign" lang="nko">Herod</span>
            <span lang="nko"> Awíe abaná bɛtɩ Herode Ntam Pɔpwɛ anfɩtɔ.</span>
          </div>
          <div class="List_Item1">
            <span lang="nko">(1) Herode: Owíe Herode, bɛtrá tɩ mʋ bɛɛ, Otúmípʋ Herode, otsie obíásʋ́ Yudea ɔmátɔ́ asa bɔkwɩɩ́ Yesu. Ɔlɔbɔ mbɔ́dɩ́ ánɩ́ ɔbɔ́mɔ Yesu brɛ́á ogyi kebi bɔbwɛ. (Mat. 2:1-2; Luk. 1:5).</span>
          </div>
          <div class="List_Item1">
            <span lang="nko">(2) Herode Antipar: Mʋtsíe obíásʋ́ Galilea ɔmátɔ́ brɛ́á Yesu ná ɔdɛ Bulu asʋ́n ɔkan da, ɔdɛ ofúla akpɔnkpɔɔntɩ bwɛ nɩ́. Mʋlétsiá Herodia amʋ́ʋ́ ɔlɛha ɔbɛ́ɛ, bʋkáa Yohane nwun dɩnka ɩlɩ́nsʋ́ há mʋ amʋ nɩ. Yudafɔ bɔpʋ Yesu ba Herode ánfɩ ansɩ́tɔ, ánɩ́ ogyí mʋ asʋ́n asa abʋda mʋ manta oyikpalíhɛsʋ. (Mar. 6:14-29; Luk. 23:6-12).</span>
          </div>
          <div class="List_Item1">
            <span lang="nko">(3) Herode Agripa I: Ɔlɛdɩnká ahá ámʋ́ʋ́ bɔhɔ Yesu gyi pʋ́ ɔpasua gyankpapʋ amʋsʋ. Mʋlɔ́mɔ Yohane mʋ pio Yakobo. (Gyu. 12:1-23).</span>
          </div>
          <div class="List_Item1">
            <span lang="nko">(4) Owíe Herode II: Mʋ Paulo légyankpá dá mʋ asʋ́n súná asa ɔmásʋ́ ogyípʋ́ lɔ́pʋ mʋ sɩ́sɩ́ Roma, ɔbɛ́ɛ Kaesare ogyí mʋ asʋ́n nɩ́. (Gyu. 25:13-26; 26:19, 27-32).</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_36">Hosiána</a>
            </span>
            <span class="Foreign" lang="nko">Hosanna</span>
            <span lang="nko"> Igyi asʋ́n ánɩ́ bʋtɔkplʋ́n blɩ́ pʋ́fúafua ɔha. Mʋ́ asɩ gyí Bulu oyúla ɔhá ánɩ́ ɔbá mʋ ɩdátɔ́, ntɛ́ɛ bʋkánfʋ mʋ. (Mat. 21:9, 15; Mar. 11:9-10; Yoh. 12:13).</span>
          </div>
          <div class="Paragraph">
            <span class="Verse_Number" lang="nko">9</span>
            <span lang="nko">I</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_37">Idútɔ́ Kʋlɛ</a>
            </span>
            <span class="Foreign" lang="nko">Tithe</span>
            <span lang="nko"> Yudafɔ bɛtɩn amʋ́ ndɔtɔ atɔ́ á, bʋteye mʋ́tɔ idú pʋ́ ɩkʋlɛ há Bulu. Igyi ntam ánɩ́ Yudafɔ bʋtegyi mʋ́sʋ́ asa bɛtakwɩ́ɩ́ Yesu. Ndɛ ɩlamlí Kristofɔ fɛ́ɛ́ amándɩ́ɛ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_38">Igyí Ɔhapʋ́ Dɛhɛn</a>
            </span>
            <span class="Foreign" lang="nko">High Priest</span>
            <span lang="nko"> Mʋtɛhá Bulu igyí, bɔ́ afɔdɩɛ mʋ onutó lakpan pʋ́ Israelfɔ fɛ́ɛ́ lakpansʋ Bulu ɔtswɛ́kpa ɩnʋ nɩ́. Mʋ pɛ́ towíé Ɔwankɩ́kpatɔ Ɔwankɩ́kpá ɩnʋ yɔ́bɔ afɔdɩɛ. Ɔtsawʋlɛ pɛ́ ɔtɔyɔ́ ɩnʋ ofítɔ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_39">Isak</a>
            </span>
            <span class="Foreign" lang="nko">Isaac</span>
            <span lang="nko"> Mʋgyí obíá Bulu lɛ́hɩɛ Abraham mʋa mʋ ka Sara yáɩ́ ánɩ́ mɛ́ha amʋ́ nɩ́. Mʋ abí gyí Esau mʋa Yakob. Bulu lɔ́pʋ atɔ wankláán ánɩ́ ɔlɛhɩɛ há Abraham kɛ́n bláa Isak mʋa mʋ bi Yakob ɛ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_40">Israel</a>
            </span>
            <span class="Foreign" lang="nko">Israel</span>
            <span lang="nko"> Bulu lɔ́pʋ ɩdá ánfɩ há Isak mʋ bi Yakob ánɩ́ ogyi Abraham mʋ na. Ɩtráa igyi ɩdá ánɩ́ bʋtɔpʋ́tɩ́ Yakob abí-aná fɛ́ɛ́. Amʋ́gyí Israel abusuan dúanyɔ amʋ nɩ́. Amʋ́ kɛ́n bʋtɛtɩ́ Yudafɔ ntɛ́ɛ Hebrifɔ nɩ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_41">Israelfɔ Ɩlʋ</a>
            </span>
            <span class="Foreign" lang="nko">Psalms</span>
            <span lang="nko"> Igyi Bulu asʋn wanlɩ́nhɛ́ amʋtɔ ɩfʋ́n kʋá bɔwanlɩ́n ɩlʋ lafakʋlɛ-aduenu (150) wá mʋ́tɔ́, bʋtɔpʋ́kánfʋ́ Bulu. Owíe Dawid lɔ́wanlɩ́n ɔdʋdʋɔ. Ɩbʋ Bulu Ntam Dada amʋtɔ.</span>
          </div>
          <div class="Paragraph">
            <span class="Verse_Number" lang="nko">10</span>
            <span lang="nko">Ɩ</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_42">Ɩlɔ Pɛpɛ</a>
            </span>
            <span class="Foreign" lang="nko">Leprosy</span>
            <span lang="nko"> Igyi ɩlɔ kʋá igyi mbusuo. Ɩna ɔtsan há mʋ́ ánfɩ anɩdɛ́tɩ ɩlɔ pɛpɛ ndɛ ánfɩ. Bʋtɛlɛ́ ɔlɔpʋ amʋ wúlutɔ, ɔhaa tamapʋ́ mʋ gyi mba. Tsúfɛ́ fɔpʋ́ ɩbɩ da mʋ kpán á, ifin lada fʋ, nkɛ́tɩ fayɔ́gyʋ́ra ɩwɩ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_43">Ɩwɩtɩ́ɩn</a>
            </span>
            <span class="Foreign" lang="nko">Purity</span>
            <span lang="nko"> Yudafɔ amándɩ́ɛ́ ɔnɔ́ á, fɔpʋ́ ɩbɩ da fúli pʋ́ atogyihɛ ɩkʋ aná, ntɛ́ɛ ɩlɔ pɛpɛ ɔlɔpʋ́ á, ifin lada fʋ Mose mbla ámʋ ɔkpasʋ. Alɩ kɛ́n igyi nɩ́ ɔtsɩ ɔkwɩ́ɩ́, ntɛ́ɛ ɔdálɩ omuá mʋ ɩwɩ mɛtɩn amándɩ́ɛ́ ámʋ ɔnɔ́ nɩ́. Ɔhá ánɩ́ mʋ ɩwɩ lɛ́tɩn gyí ɔha anɩ́ mbusuo kʋkʋ má mʋ ɩwɩ. Mʋbʋ́ʋ ɔkpa bwɛ́ osum agyʋ́má ɔtswɛ́kpa ɩnʋ. Támɛ Bulu Ntam Pɔpwɛ amʋ ɔkpasʋ á, alɩ amándɩ́ɛ́ ánfɩ mɛklɩ́ ɔtsɩá alakwɩ́ɩ́ ntɛ́ɛ aladálɩ omuá. (2 Ko. 6:6; Efe. 5:3).</span>
          </div>
          <div class="Paragraph">
            <span class="Verse_Number" lang="nko">11</span>
            <span lang="nko">K</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_44">Kain</a>
            </span>
            <span class="Foreign" lang="nko">Cain</span>
            <span lang="nko"> Mʋgyí Adam mʋ́a Hawa obi gyankpapʋ. Olu sʋ ɔlɔmɔ mʋ pío Habel.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_45">Kanaan</a>
            </span>
            <span class="Foreign" lang="nko">Canaan</span>
            <span lang="nko"> Bɛtɩ ɔsʋlʋ́ʋ amʋ́ʋ́ Bulu lɔ́pʋhá Yudafɔ ámʋ “Kanaan”. Ndɛ ɩnʋ́ bʋdɛtɩ Palestinia nɩ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_46">Kantakpatɔtsiá Nkɛ</a>
            </span>
            <span class="Foreign" lang="nko">Festival of Booths</span>
            <span lang="nko"> Igyi nkɛ kʋá Israelfɔ bɛlɛ yáɩ́, bʋtɔpʋ́káɩ́n amʋ́ natɩ́á bɛnatɩ́ dimbísʋ́ nfí adʋana (40) kɛ́kɛ́ pʋ́ alɩá betsiá tsíá tati-mbuto asa bowie ɔsʋlʋ́ʋ amʋ́ʋ́ Bulu lɛ́hɩɛ ánɩ́ ɔbɔpʋhá amʋ́ ámʋsʋ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_47">Katsʋn Nkɛ</a>
            </span>
            <span class="Foreign" lang="nko">Passover</span>
            <span lang="nko"> Igyi Israelfɔ atogyihɛ nkɛá bʋtɔpʋ́tsúa Bodobodo Mátúhɛ́ nkɛ ámʋ asɩ. Bʋtɔpʋ́káɩ́n alɩá Bulu lɛ́lɛ amʋ́ Egypte ɔsʋlʋ́sʋ brɛ́á bʋtsie nkpábitɔ. Onyé ámʋ́ʋ́ ɔlɛlɛ amʋ́ amʋ á, Bulu lɛ́ha bɔmɔ akúfa, pʋ́ amʋ́ obugya kpá amʋ́ obu-ɔnɔ́ nyísʋ́. Mʋ́ sʋ lowu ɔbɔpʋ lɛ́ka tsʋn amʋ́ wóyísʋ́ yɔ́mɔ Egyiptefɔ wóyítɔ́ abi yinhɛ́ gyankpapʋ fɛ́ɛ́ sí amʋ́ klɛ́. Mʋ́ sʋ bʋtɛtɩ́ mʋ́ Katsʋn Nkɛ nɩ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_48">Ketétɩ́ɩn</a>
            </span>
            <span class="Foreign" lang="nko">Circumcision</span>
            <span lang="nko"> Bulu lɛ́bláa Yudafɔ ɔbɛ́ɛ, bʋtɩ́ɩn amʋ́ abí-aná fɛ́ɛ́ keté, mɛ́nɩ ibosúná ánɩ́ mʋ ahá gyí amʋ́. Mʋgyí lɔ́bwɛ mʋa amʋ́nyɔ nsɩnɛ́ ntam nɩ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_49">Kristo</a>
            </span>
            <span class="Foreign" lang="nko">Christ</span>
            <span lang="nko"> Igyi Griiki ɔblɩ́, Hebrifɔ bʋtɛtɩ́ mʋ́ “Mesia.” Mʋ́ asɩ gyí “Ɔhá ánɩ́ Bulu ladá mʋ ofúli.” Yudafɔ bɛkɩ ɔkpa ánɩ́ Bulu ɔbɔ́pʋ ɔhá ánfɩ sɩ́sɩ́, ɔbɛ́ba bɔhɔ amʋ́ nkpa. Bʋtɛtɩ́ Yesu bɛɛ; “Kristo”, tsúfɛ́ ɔlɛlɛ mʋ ɩwɩ ɔwan ánɩ́ mʋgyí ɔhá ánɩ́ Bulu ladá mʋ ofúli nɩ. Ɩdá ánfɩ asɩ anɩlɛ́lɛ wá Nkonyatɔ anɩa, “Nkpa Ɔhɔ́pʋ”, Bulu lɛ́lɛ mʋ yáɩ́ ánɩ́ ɔbɛ́ba amʋ nɩ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_50">Kpɔ́sɔ́</a>
            </span>
            <span class="Foreign" lang="nko">Camel</span>
            <span lang="nko"> Awatɛ ɔbwɩ ógyi. Olekle ɔlɩan ɔpɔnkɔ, támɛ ifu yí mʋ ɔma. Bʋtetsíá mʋsʋ, ɔtɛhɩ́ɛ́ sʋ́rá atɔ́. Mʋ imi igyi sasrasa, bʋtɔpʋ́lʋ́ tati. Kɩ atɔ taanhɛ́ ánɩ́ ɩbʋ ɩfʋn XXX </span>
          </div>
          <div class="xxx">
            <span lang="nko">
              <span lang="nko">page with illustration of Camel</span>
              <unmatched marker="xxx*" xmlns="" />
              <span lang="nko"> tɔ, Mar. 10:25.</span>
            </span>
          </div>
          <div class="Paragraph">
            <span class="Verse_Number" lang="nko">12</span>
            <span lang="nko">L</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_51">Lampóo Ahɔ́pʋ</a>
            </span>
            <span class="Foreign" lang="nko">Tax Collector</span>
            <span lang="nko"> Bʋgyi Yudafɔá Roma ɔmásʋ́ ogyípʋ́ lɛ́lɛ́ Yesu brɛ́sʋ́ ánɩ́ bʋhɔ́ɔ amʋ́ aba lampóo mʋ́a tswɩtswɩ. Ɔhaa tamakle amʋ́ asʋ́n, bʋtamabú amʋ́ ɔkpagyíɔkpasʋ ɛ́, tsúfɛ́ ahá asisípʋ pʋ́ awikplu bʋgyi.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_52">Lewifɔ</a>
            </span>
            <span class="Foreign" lang="nko">Levites</span>
            <span lang="nko"> Yakob mʋ bi gyí Lewi. Mʋ wóyí Bulu lɛ́lɛ yáɩ́ ánɩ́ bʋbwɛ́ɛ osum agyʋ́má. Igyí ahapʋ́ fɛ́ɛ́ botsú Lewi wóyítɔ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_53">Lot</a>
            </span>
            <span class="Foreign" lang="nko">Lot</span>
            <span lang="nko"> Abraham mʋ gyama Haran lɔ́kwɩɩ́ Lot. Mʋ́ sʋ Abraham mʋ mʋ bi nɩ́. Brɛ́á Abraham lɛ́natɩ́ ɔyɔ́ ɔsʋlʋ́ʋ amʋ́ʋ́ Bulu lɛ́ka ntam ɔbɛ́ɛ, mɔ́pʋhá mʋ amʋ amʋsʋ á, Lot lóbuo mʋ. Boyowie ɔsʋlʋ́ʋ amʋsʋ á, Lot léyetsiá Sodom wúlutɔ, ɔtɩ́nɛ́á ahá betsiá bwɛ́ lakpan. Mʋ́ sʋ Bulu lɛ́blɩ́ ɔbɛ́ɛ, mɛ́hɩ wúlu amʋ. Bulu lɔ́wa mʋ abɔpʋ ɔbɛ́ɛ bʋyɛ́bláa Lot ánɩ́ mʋá mʋ abusuanfɔ bʋdalɩ́ ɩnʋ, asa amʋhɩ́ mʋ. Bulu-abɔpʋ amʋ bɛbláa Lot bɛɛ, amʋ́tɔ́ ɔkʋkʋ mádamlí kɩ ɔma brɛ́á bʋdɛdalɩ wúlu amʋtɔ. Mʋ ka lɛ́damlí kɩ ɔma, ɩnʋnʋ ɔlɛdamlí nfɔ́lɩ-sín yi ɔkpatɔ ɩnʋ.</span>
          </div>
          <div class="Paragraph">
            <span class="Verse_Number" lang="nko">13</span>
            <span lang="nko">M</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_54">Mana</a>
            </span>
            <span class="Foreign" lang="nko">Manna</span>
            <span lang="nko"> Mʋ́gyí atogyihɛá Israelfɔ ámʋ begyi brɛ́á bʋna dimbí ámʋsʋ nfí adʋana ámʋ nɩ. Ɩtɛkpá tsú ɔsʋ́sʋ́ nyankɩgyínyankɩ, bʋtɔkʋ́sʋ́ kpá mʋ́, pʋ́bwɛ́ atogyihɛ ɔtsan-ɔtsan. Támɛ megyí atogyihɛá bʋtɔpʋ́yáɩ́ ɔyɩ́ tɛkɛ mʋ́sʋ́ igyi.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_55">Maria</a>
            </span>
            <span class="Foreign" lang="nko">Mary</span>
            <span lang="nko"> Bɛtɩ ahá ɔtsan-ɔtsan Maria Ntam Pɔpwɛ anfɩtɔ:</span>
          </div>
          <div class="List_Item1">
            <span lang="nko">(1) Yesu mʋ yin Maria;</span>
          </div>
          <div class="List_Item1">
            <span lang="nko">(2) Magdalayintse amʋ́ʋ́ Yesu légya ɔŋɛ laláhɛ tsɔtsɔɔtsɔ lɛ́ mʋtɔ ámʋ;</span>
          </div>
          <div class="List_Item1">
            <span lang="nko">(3) Maria, otsú Betani. Mʋ apíó gyí Marta mʋa Lasaro.</span>
          </div>
          <div class="List_Item1">
            <span lang="nko">(4) Maria ánɩ́ ɔlɔkwɩɩ́ Yakobo mʋa Yosef. Fɩalɛ Kleopa mʋ ka ogyi.</span>
          </div>
          <div class="List_Item1">
            <span lang="nko">(5) Yohane Marko mʋ yin ánɩ́ oletsiá Yerusalem. Mʋ wóyítɔ́ akasɩ́pʋ́ amʋ betsiá fia nɩ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_56">Melkisedek</a>
            </span>
            <span class="Foreign" lang="nko">Melchizedek</span>
            <span lang="nko"> Asʋ́n ánɩ́ anɩyin tsu Melkisedek ɩwɩ fɛ́ɛ́ gyí mʋ́á bɔwanlɩ́n wá Hebrifɔ ɔwʋlʋ́tɔ́ pʋ́ Genesistɔ (14:17-20). Ɩnʋ bɛblɩ́ bɛɛ, Bulu lɛ́yaɩ́ Melkisedek igyí ɔhapʋ́. Brɛ́ ɩkʋtɔ á, ɔdɔm bɛkɩtá Abraham mʋ bi Lot, kpá mʋa mʋ atɔ́ fɛ́ɛ́ nátɩ́. Abraham lɛ́srɩ́ gya ɔdɔm amʋ yɔ́kɔ amʋ́, hɔ mʋ bi, mʋ abusuanfɔ pʋ́ amʋ́ atɔ́ fɛ́ɛ́ lɛ́ amʋ́ ɩbɩ. Abraham lɛ́sankí ɔbá á, ɔlɔtʋ Melkisedek ɔkpatɔ. Melkisedek lɛ́ha mʋ bodobodo pʋ́ wáɩn ntá, ɔlɔbɔ mpáɩ há mʋ ɔbɛ́ɛ, Bulu oyúla mʋ brɛ́ fɛ́ɛ́tɔ́. Abraham ɛ́ lɛ́ha mʋ atɔ́á olenya tsú ɩsá ámʋtɔ kugyíkʋ idútɔ́ ɩkʋlɛ (Heb. 7:1-3).</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_57">Mesia</a>
            </span>
            <span class="Foreign" lang="nko">Messiah</span>
            <span lang="nko"> Mesia igyi Hebri ɔblɩ́ɩ, </span>
            <span class="See_In_Glossary" lang="nko">
              <a href="#" class="Glossary_Key" id="w_170">Kristo</a>
            </span>
            <span lang="nko"> ɛ́ igyi Griiki ɔblɩ́ɩ. Yekɩ </span>
            <span class="See_In_Glossary" lang="nko">
              <a href="#" class="Glossary_Key" id="w_171">Kristo</a>
            </span>
            <span lang="nko">.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_58">Mose</a>
            </span>
            <span class="Foreign" lang="nko">Moses</span>
            <span lang="nko"> Mʋlégya Israelfɔ nkpá brɛ́á Bulu lɛ́lɛ amʋ́ tsú Egyipte ɔsʋlʋ́sʋ pʋ́ amʋ́ ba ɔsʋlʋ́ʋ amʋ́ʋ́ ɔlɛblɩ́ yaɩ́ ánɩ́ ɔbɔ́pʋhá amʋ́ ámʋsʋ nɩ́. Ɩ́nɩá bʋmɔhɔ mʋ gyi sʋ á, bɛnatɩ́ kí adimbísʋ́ nfí adʋana (40) kɛ́kɛ́. Mʋsʋ Bulu lɔ́tsʋn pʋ́ mʋ Mbla Idú ámʋ há Israelfɔ nɩ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_59">Mose Mbla</a>
            </span>
            <span class="Foreign" lang="nko">Moses' Law/Pentateuch</span>
            <span lang="nko"> Bulu Ntam Dada ɔwʋlʋ́ ámʋtɔ ɔwʋlʋ́ gyankpapʋ yɔ́fʋn nuusɩ amʋ bʋtɛtɩ́ alɩ. Bʋtɛlátɩ́ mʋ́ Ntam ntɛ́ɛ Bulu Ntam. Ɩtɛtálɩ́ lɩ́ɩ́ há Bulu asʋ́n ámʋ ɛ́ ɔtɩnɛkʋ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_60">Mose Mbla Asunápʋ́</a>
            </span>
            <span class="Foreign" lang="nko">Scribes</span>
            <span lang="nko"> Bʋgyí ahá ánɩ́ bʋyin Mose mbla ámʋ, bʋtosúná mʋ́ pɛ́pɛ́ɛ́pɛ́. Amʋ́gyí ahá ánɩ́ bʋbʋ labi ɔmá ámʋtɔ nɩ́.</span>
          </div>
          <div class="Paragraph">
            <span class="Verse_Number" lang="nko">14</span>
            <span lang="nko">N</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_61">Nkpa Ánɩ́ Ɩtamatá</a>
            </span>
            <span class="Foreign" lang="nko">Eternal Life</span>
            <span lang="nko"> Igyi nkpa ánɩ́ nɩ́ ɔha ɔhɔ Kristo gyi obénya. Ilosuná ánɩ́ anɩa Bulu anɩgyí anyawíe brɛ́ fɛ́ɛ́tɔ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_62">Nkpahɔ́ɔ</a>
            </span>
            <span class="Foreign" lang="nko">Salvation</span>
            <span lang="nko"> Itosúná Bulu ɔdwɛ pʋ́ mʋ nwewúun, tsúfɛ́ ɔlɛha mʋ Bi lɛ́bá ɔsʋlʋ́sʋ fɛ́ nyankpʋsa. Asʋ́n ámʋ ɩlɛblɩ́ alɩá Yesu légyí mʋ asʋn wunhɛ fɛ́ɛ́sʋ́, pʋ́ alɩá ɔlɔpʋ mʋ nkpa ká nyankpʋsa nwunsʋ ɩkɔ, hɔ mʋ lɛ́ ɔbʋnsam ɩbɩtɔ, pʋ́ alɩá ɔlɔyɔ́ ɔsʋ́sʋ́. Ɔlɔtsʋn Ɔŋɛ Wankɩ́hɛ́sʋ ɔ́bʋ anɩ wá alɩɩ yɔ́fʋn ɛkɛá ɔbɛ́layínkí bá.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_63">Nkegyí</a>
            </span>
            <span class="Foreign" lang="nko">Festival</span>
            <span lang="nko"> Israelfɔ betsiá gyí nkɛ tsɔtsɔɔtsɔ pʋ́káɩ́n Bulusʋ. Nkɛá betsiá gyí, bɔwanlɩ́n wá Bulu Ntam Pɔpwɛ amʋtɔ gyí:</span>
          </div>
          <div class="List_Item1">
            <span lang="nko">(1) Bulu ɔtswɛ́kpa pʋwá Bulu ɩbɩtɔ. Israefɔ bʋtɛtɩ́ mʋ́ Hanuka ntɛ́ɛ Nkandɩ́ɛ nkɛ.</span>
          </div>
          <div class="List_Item1">
            <span lang="nko">(2) Katsʋn Nkɛ; Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_172">Katsʋn Nkɛ</a>
            </span>
            <span lang="nko">.</span>
          </div>
          <div class="List_Item1">
            <span lang="nko">(3) Bodobodo Matúhɛ́ Nkɛ; Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_173">Bodobodo Matúhɛ́ Nkɛ</a>
            </span>
            <span lang="nko">.</span>
          </div>
          <div class="List_Item1">
            <span lang="nko">(4) Kantankpatɔtsiá Nkɛ; Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_174">Kantankpatɔtsiá Nkɛ</a>
            </span>
            <span lang="nko">.</span>
          </div>
          <div class="List_Item1">
            <span lang="nko">(5) Pentekoste Nkɛ; Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_175">Pentekoste Nkɛ</a>
            </span>
            <span lang="nko">.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_64">Noa</a>
            </span>
            <span class="Foreign" lang="nko">Noah</span>
            <span lang="nko"> Ɔlɔbwɛ Bulu ɔha, oletsiá nfí tsɔtsɔɔtsɔ ɔma asa Abraham lɛ́bá. Ɔlɛhɩɛ hɔ Bulu gyi, otonú mʋ asʋ́n. Brɛ́á Bulu lɛ́bláa mʋ ɔbɛ́ɛ, osre dáka kpɔnkpɔɔnkpɔntɩ ámʋ á, olegyi dɩnká mʋ́sʋ́. Mʋ́ʋ́ Bulu lɛ́ha nyankpʋ lótswíe, ntsu lɔbʋlá dɩnká ɔsʋlʋ́sʋ fɛ́ɛ́. Mʋ́ sʋ ahá fɛ́ɛ́ bowu, támɛ Noa mʋa mʋ ahá pʋ́ mbwɩá bowie dáka ámʋtɔ fɛ́ɛ́ benya nkpa.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_65">Ntam-dáka</a>
            </span>
            <span class="Foreign" lang="nko">Ark of the Covenant</span>
            <span lang="nko"> Israelfɔ betsiá sʋrá dáka ánfɩ nátɩ́ brɛ́á bʋna dimbí ámʋsʋ fɛ́ɛ́, tsúfɛ́ ɩlɩɩ́ há ntam ánɩ́ iletsiá amʋ́a Bulu nsɩnɛ́. Oyí bɔpʋsré mʋ́, bɔpʋ sika pɛpɛ píatá mʋ́. Abwi pɛ́tɛ́plɛ́ anyɔá Bulu lɔ́wanlɩ́n mʋ mbla dú dɩ́nká mʋ́sʋ́ ɛ́ ɩbʋ mʋ́tɔ́. Tati-obuto dáka ánfɩ tetsíá. Mʋ́a ntobiá ɩbʋ mʋ́tɔ́ fɛ́ɛ́ ɩwɩ lɛtɩn. Brɛ́á beyi Bulu Ɔtswɛ́kpa amʋ tá á, bɔpʋyáɩ́ ɔwankɩ́kpátɔ Ɔwankɩ́kpá ɩnʋ kóún. Kɩ atɔ táanhɛ ánɩ́ ɩbʋ ɩfʋn </span>
          </div>
          <div class="xxx">
            <span lang="nko">
              <span lang="nko">XXXtɔ,</span>
              <unmatched marker="xxx*" xmlns="" />
              <span lang="nko"> Heb. 9:4.</span>
            </span>
          </div>
          <div class="Paragraph">
            <span class="Verse_Number" lang="nko">15</span>
            <span lang="nko">O</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_66">Ofíakpa</a>
            </span>
            <span class="Foreign" lang="nko">Synagogue</span>
            <span lang="nko"> Obu ntɛ́ɛ ɔtɩ́nɛ́á Yudafɔ bʋtefia ɔkpʋ́nʋ́ ɔdakɛ́ súm Bulu, klá Bulu asʋ́n wanlɩ́nhɛ́ amʋ, kásɩ́ mʋ́. Ɩnʋ igyi atɔ́ ɔkasɩ́kpá há amʋ́. Ɩnʋ́ bʋtɔpʋ́ amʋ́ Bulu asʋ́n nwʋlʋ́ yáɩ́ nɩ́. Kɩ atɔ táanhɛ ánɩ́ ɩbʋ ɩfʋn </span>
          </div>
          <div class="xxx">
            <span lang="nko">
              <span lang="nko">XXX</span>
              <unmatched marker="xxx*" xmlns="" />
              <span lang="nko"> mʋ́a </span>
            </span>
          </div>
          <div class="xxx">
            <span lang="nko">
              <span lang="nko">YYY</span>
              <unmatched marker="xxx*" xmlns="" />
              <span lang="nko"> nsɩnɛ́.</span>
            </span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_67">Ogyá Ɔdʋdákɛ́</a>
            </span>
            <span class="Foreign" lang="nko">Day of Preparation</span>
            <span lang="nko"> Yudafɔ ndawɔ́tswɩ́tɔ́ ɛkɛ síésɩ́, igyi Fieda. Alɩ ɛkɛ ámʋ bʋtɛlá amʋ́ ɩwɩ pʋ́ amʋ́ ntobí yáɩ́ há ɔyɩ kɛhɛá igyi ɔkpʋ́nʋ́ ɔdakɛ́ Mɩ́mlɩda ámʋ nɩ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_68">Ohuam</a>
            </span>
            <span class="Foreign" lang="nko">Myrrh</span>
            <span lang="nko"> Oyí ɩkʋ ntsu wʋlɩhɛ igyi, ɩbʋ ɔfan. Yudafɔ bʋtɔpʋ́wá tatitɔ pʋ́klɩ́ fúli asa bʋtopúlá mʋ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_69">Okúfabi</a>
            </span>
            <span class="Foreign" lang="nko">Lamb</span>
            <span lang="nko"> Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_176">Bulu Okúfabi</a>
            </span>
            <span lang="nko">.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_70">Oyikpalíhɛ</a>
            </span>
            <span class="Foreign" lang="nko">Cross</span>
            <span lang="nko"> Romafɔ awíe amándɩ́ɛ́ igyi ánɩ́ bɛ́da lakpan abwɛpʋ́ mántá oyikpalíhɛsʋ, mɔ́ amʋ́. Ahá amɔpʋ́ pʋ́ ogyo atswapʋ́ bʋtɛbɩ́tɩ́ ɩsʋ alɩ. Igyi oyiá bapʋ́kpáli aba. Brɛ́ ɩkʋsʋ á, bʋtɛhá lakpan abwɛpʋ ámʋ bʋtɔsʋ́rá mʋ́ ya ɔtɩ́nɛ́á ɩsá akɔpʋ́ ámʋ bɔ́pʋ ndatobi dá amʋ́ mántá, ntɛ́ɛ pʋ́ ɔfɛ́ klɩ́ amʋ́ mántá mʋ́sʋ́. Mʋ́ ɔma a, bʋtotsú oyikpalíhɛ amʋ lɩ́ɩ́, lakpan abwɛpʋ ámʋ bʋsian mʋ́sʋ́ kpɛ́fʋn brɛ́á bawú. Ɔhá ánɩ́ bɛda mántá oyikpalíhɛsʋ tɛhɩ́ɛ́ wun ɩwɩɔsɩn asa otowú. Nsʋ́pa kpɔnkpɔɔntɩ ɛ́ igyi nɩ́ bɛdá fʋ́ mántá oyikpalíhɛsʋ, igyi Bulu ɩlwɩɩ́ ɛ́. Kristo lɔ́hɔ alɩ ɩsʋbɩtɩ́ ánfɩ há anɩ, mɛ́nɩ ɩbɛ́ha Bulu ɔbɛ́dɩnkɩ́ ɩlwɩɩ́á ɩlɛtɩ́tɩ anɩ mʋnyɔ nsɩnɛ́ lɛ́ anɩsʋ. Kɩ atɔ táanhɛ ánɩ́ ɩbʋ ɩfʋn </span>
          </div>
          <div class="xxx">
            <span lang="nko">
              <span lang="nko">XXX</span>
              <unmatched marker="xxx*" xmlns="" />
              <span lang="nko"> mʋ́a </span>
            </span>
          </div>
          <div class="xxx">
            <span lang="nko">
              <span lang="nko">YYY</span>
              <unmatched marker="xxx*" xmlns="" />
              <span lang="nko"> nsɩnɛ́.</span>
            </span>
          </div>
          <div class="Paragraph">
            <span class="Verse_Number" lang="nko">16</span>
            <span lang="nko">Ɔ</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_71">Ɔbʋnsám</a>
            </span>
            <span class="Foreign" lang="nko">Devil/Satan</span>
            <span lang="nko"> Ɔbʋnsám gyí ɔŋɛ laláhɛ owíe pʋ́ Bulu olupʋ́. Ɔtɛmlɛ́ ahá, há amʋ́ bʋtɔbwɛ́ lalahɛ. Otetsíá káɩ́n Yesu Kristo ahógyipʋ amʋ́ lalahɛá babwɛ́ bɔtsʋn, mɛ́nɩ bósusúu ánɩ́ Bulu mɔ́kʋ́síkíé amʋ́. Mʋ ɩdá gyí “Satan,” ntɛ́ɛ oyɩ́ ánfɩsʋ ogyípʋ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_72">Ɔhandɛ</a>
            </span>
            <span class="Foreign" lang="nko">Elder</span>
            <span lang="nko"> Ntam Pɔpwɛ anfɩtɔ á, bʋtɛtɩ́ ɔha ɔhandɛ tsʋn nkpa asasʋ:</span>
          </div>
          <div class="List_Item1">
            <span lang="nko">(1) Bulu Asʋn Wankláán nwʋlʋ́ gyankpapʋ ana ámʋtɔ á, ɔhandɛ gyí Yudafɔ Bulu osúmpʋ́ dɛhɛn.</span>
          </div>
          <div class="List_Item1">
            <span lang="nko">(2) Gyumagyihɛ ɔwʋlʋ́ ámʋtɔ á, amʋ́gyí ahá ánɩ́ bʋtɛkɩ ɔpasuasʋ.</span>
          </div>
          <div class="List_Item1">
            <span lang="nko">(3) Ɩbʋ Atɔ Lɛsunáhɛ́ ɔwʋlʋ́ ámʋtɔ ɛ́ ánɩ́, “Ahandɛ adʋanyɔ-na bʋdɛ Bulu súm ɔsʋ́sʋ́.” (Atɔlɛ. 4:4). Fɛ́talɩ́ tsú mʋ́ ɛ́ ánɩ́ igyi osúna há Bulu ahá ifía.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_73">Ɔhɩ́ɛ́n</a>
            </span>
            <span class="Foreign" lang="nko">Incense</span>
            <span lang="nko"> Ɩhɩ́ɛ́ bʋ ɔfan. Oyí ɩkʋ ɔma pʋ́ mʋ nlíntɔ ntsutɔ bʋ́tenyá mʋ́ tsú. Bʋtɔwá mʋ́ ogyá.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_74">Ɔkpʋ́nʋ́ Ɔdakɛ́</a>
            </span>
            <span class="Foreign" lang="nko">Sabbath</span>
            <span lang="nko"> Bulu lɔ́pʋ nkensíé bwɛ́ ɔyɩ́tɔ́, ɔlɛda ɔkpʋ́nʋ́ ɛkɛ síénɔ́sɩ́. Mose mbla mɛha ɔkpa ánɩ́ Yudafɔ bʋyɔ́ɔ agyʋ́má ɔkpʋ́nʋ́ ɔdakɛ́. Bulu ɔbɛ́ɛ, ayɔ́ɔ agyʋ́má yí abasʋ nkensíé, apʋ ɛkɛ síénɔ́sɩ́ da ɔkpʋ́nʋ́. Mʋ́ sʋ́ Yesu lɛ́tsa ɔha ɩlɔ ɔkpʋ́nʋ́ ɔdakɛ́, bɛlɛ mʋ ɩlá nɩ́. Tsúfɛ́ bʋtobú ɩlɔtsá ánɩ́ igyi agyʋ́má.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_75">Ɔnɔ́klɩ́</a>
            </span>
            <span class="Foreign" lang="nko">Fasting</span>
            <span lang="nko"> Yudafɔ amándɩ́ɛ́ igyi ánɩ́ bétsiá nkɛ kʋ, bʋméegyí atɔ́ alɩɩ kpɛ́fʋn ɩbrɛ́ kʋ. Ilosuná ɩwɩasɩbá, awɩrɛhɔsú pʋ́ obú pʋhá Bulu.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_76">Ɔŋɛ Laláhɛ</a>
            </span>
            <span class="Foreign" lang="nko">Evil Spirit/Demon</span>
            <span lang="nko"> Bʋgyi Bulu olúpʋ Satan abɔpʋ, tɛkɩ Bulu-abɔpʋ bʋgyí, támɛ brɛ́á Bulu olúpʋ lɔ́kʋsʋ́ lɩ́ɩ́ Bulusʋ á, bobuo mʋ. Alɩá Ɔbʋnsám gyí á, alɩ́ mʋ abɔpʋ ɛ́ bʋgyi nɩ́. Bʋtɛmlɛ́ ahá, yíntá amʋ́, bʋtetin ahá ɔkpa ánɩ́ bʋmáhɔ Bulu gyi. Bʋtɔbwɛ́ mʋ alɩ, mɛ́nɩ Bulu ɔbɛ́bɩtɩ́ amʋ́ ɩsʋ ogyá ánɩ́ ɩtamaduntɔ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_77">Ɔŋɛ Wankɩ́hɛ́</a>
            </span>
            <span class="Foreign" lang="nko">Holy Spirit</span>
            <span lang="nko"> Ogyi Bulu Ɔŋɛ́. Ogyi Bulu fɛ́ Ɔsɩ́ mʋa Obí ámʋ. Bulu lɔ́pʋ mʋ sɩ́sɩ́, otebetsiá ahógyipʋtɔ, wá amʋ́ ɔwʋnlɩ́n. Ɔtɛhá ɔpasua ámʋ tɛdan. Bulu tɔpʋ́ Ɔŋɛ Wankɩ́hɛ́ há ahá ánɩ́ bʋtonú mʋ asʋ́n.</span>
          </div>
          <div class="Paragraph">
            <span class="Verse_Number" lang="nko">17</span>
            <span lang="nko">P</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_78">Paradiso</a>
            </span>
            <span class="Foreign" lang="nko">Paradise</span>
            <span lang="nko"> Griiki ɔblɩ́tɔ á, Paradiso igyi ndobíiá ɩbʋ akɩ́lɛ. Brɛ́ ɩkʋ á, bʋtɛtɩ́ mʋ́ Eden ndobíi. Bulu lɔ́pʋ Adam mʋa Hawa yáɩ́ mʋ́tɔ́ ɔyɩ́ asɩtsuábɩ amʋ. Ntam Pɔpwɛ ɔwʋlʋ́ ámʋtɔ á, bɛtɩ Bulu wóyí bɛɛ Paradiso; ígyi ɔtɩnɛ wankláán ánɩ́ Kristo ahógyipʋ bɔ́yɔ amʋ́ lowu ɔma amʋ. (Luk. 23:43; 2 Ko. 12:3; Atɔlɛ. 2:7).</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_79">Pentekoste Ɛkɛ</a>
            </span>
            <span class="Foreign" lang="nko">Pentecost</span>
            <span lang="nko"> Pentekoste asɩ gyí “Aduenu (50).” Ɛkɛá befi Katsʋn Nkɛ gyí asɩ ɔma ɛkɛ aduenusɩ bʋtegyi Pentekoste Nkɛ ánfɩ, igyi Israefɔ ayótɩn nkɛ. Ɔtsra núúsɩ́, igyi “Otimbɔtɔ (May)” bʋtegyi mʋ́. Alɩ ɛkɛ ánfɩ Ɔŋɛ Wankɩ́hɛ́ légyankpá kplɩ́ bá Yesu Kristo ahógyipʋ amʋsʋ Yerusalem nɩ́.</span>
          </div>
          <div class="Paragraph">
            <span class="Verse_Number" lang="nko">18</span>
            <span lang="nko">R </span>
            <span class="Verse_Number" lang="nko">19</span>
            <span lang="nko">S</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_80">Sadukifɔ</a>
            </span>
            <span class="Foreign" lang="nko">Saducees</span>
            <span lang="nko"> Yudafɔ igyí ahapʋ́ ɔpasua túkúrííbi kʋá bʋbʋ atɔ́, bʋbʋ túmi ɛ́ igyi. Bʋtɔhɔ Bulu Mbla ámʋsʋ gyí, támɛ bʋtamahɔ Yudafɔ amándɩ́ɛ́ ámʋ́ʋ́ bʋdɛ mʋ́tɔ́ kínkíínkínsʋ́ gyi. Bʋtamahogyi ánɩ́ kʋsʋ́-tsú afúlitɔ ɛ́ ɩbʋ ɩnʋ. Ɩ́nɩ sʋ amʋ́a Farisifɔ ámʋ bʋtɛhɩ́ɛ́ gyi aba nwɛ́ɛn.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_81">Samariafɔ</a>
            </span>
            <span class="Foreign" lang="nko">Samaritans</span>
            <span lang="nko"> Igyí ɔmá ánɩ́ ɩda Yudea pʋ́ Galilea nsɩnɛ́. Amʋ́a Yudafɔ Bulusúm, amándɩ́ɛ́ pʋ́ ɔmákpa asʋ́n ɩhɩ́ɛ́ igyi ɔtsan há aba. Mʋ́ sʋ bʋmetepí kán.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_82">Sara</a>
            </span>
            <span class="Foreign" lang="nko">Sarah</span>
            <span lang="nko"> Mʋ kulu gyí Abraham. Ɔlɛdan, bwɛ́ ɔtsɩ-dɛhɛn asa Bulu lɛ́bláa mʋ ɔbɛ́ɛ, mɛ́ha mʋ obiyímbi. Lɛ́lɛ́ brɛ́ ámʋ lɔ́fʋn a, ɔlɔkwɩɩ́ obiyímbi, bɛ́tɩ mʋ Isak. Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_177">Abraham</a>
            </span>
            <span lang="nko">.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_83">Satan</a>
            </span>
            <span class="Foreign" lang="nko">Satan</span>
            <span lang="nko"> Ɔbʋnsám ɩdá kʋ ɛ́ nɩ́. Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_178">Ɔbʋnsám</a>
            </span>
            <span lang="nko">.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_84">Salomo</a>
            </span>
            <span class="Foreign" lang="nko">Solomon</span>
            <span lang="nko"> Mʋgyí Israelfɔ owíeá oleyí Bulu ɔtswɛ́kpa kpɔnkpɔntɩ Yerusalem nɩ. Owíe Dawid lɔ́kwɩɩ́ mʋ. Mʋ atonyahɛ́ pʋ́ mʋ nyánsa sʋ mʋ ɩdá lɔyɔ tsútsú.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_85">Sion</a>
            </span>
            <span class="Foreign" lang="nko">Zion</span>
            <span lang="nko"> Igyi abʋá Yerusalem wúlu ɩdɩn mʋ́sʋ́tɔ́ ɩkʋlɛ. Brɛ́ ɩkʋ bʋtɛtɩ́ Yerusalem wúlu bɛɛ Sion, brɛ́ ɩkʋ ɛ́ bʋtɔpʋ́tɩ́ Bulu wóyí. (Mat. 21:22; Yoh. 12:15; Rom. 9:33; 1 Pe. 2:6; Heb. 12:22; Atɔlɛ. 14:1).</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_86">Sodom</a>
            </span>
            <span class="Foreign" lang="nko">Sodom</span>
            <span lang="nko"> Sodom wúlutɔ Lot mʋa mʋ abusuan betsiá nɩ́. Ɩnʋ bʋmantáa Gomora wúlu. Amʋ́a Gomorafɔ betsiá itsiátɔ́ laláhɛ. Mʋ́ sʋ Bulu lɔ́pʋ ogyá hɩ́ awúlu anyɔ ámʋ. (Mat. 10:15; 11:23-24; Luk. 17:29; Atɔlɛ. 11:8.) Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_179">Lot</a>
            </span>
            <span lang="nko">.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_87">Sumbí Ayɔpʋ́</a>
            </span>
            <span class="Foreign" lang="nko">Apostles</span>
            <span lang="nko"> Amʋ́gyí ahá dúanyɔ ámʋ́ʋ́ Yesu lɔ́tɔsɩ́ lɛ́ mʋ abúopʋ amʋtɔ, betsiá mʋ wá, oletsiá súná amʋ́ atɔ́, tsíá wá amʋ́ sumbí, betsiá yɔ́ ntɩ́nɛ́ yɛ́da asʋn wankláán ámʋ ɔkan mʋ ɩdátɔ́ ámʋ nɩ. Amʋ́ ansɩ́tɔ́ Yesu lówu, lákʋ́sʋ́ tsú afúlitɔ. Ɔlɛbláa amʋ́ ɔbɛ́ɛ, bʋyɔ́ɔ abʋyɛbláa ahá tɔ́á bawun, abʋda mʋ ɩwɩ asʋn wankláán ámʋ ɔkan.</span>
          </div>
          <div class="pi">
            <span lang="nko">
              <span lang="nko">Bɛba bemlí Yesu ahógyipʋ akpapʋ́. Ɔma a, Yesu lɛ́lɛ ɩwɩ ɔwan súná Paulo, ɔlɛbláa mʋ ɛ́ ɔbɛ́ɛ, ɔbwɛ́ɛ mʋ sumbí ɔyɔpʋ́.</span>
            </span>
          </div>
          <div class="pi">
            <span lang="nko">
              <span lang="nko">Akristofɔ bʋtɛtɩ́ Barnaba mʋa mʋ aba akʋ ɛ́ akasɩ́pʋ́, támɛ megyí Yesu lɛ́lɛ amʋ́.</span>
            </span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_88">Tati-obu</a>
            </span>
            <span class="Foreign" lang="nko">Tent</span>
            <span lang="nko"> Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_180">Bulu Ɔtswɛ́kpa Tati-obu</a>
            </span>
            <span lang="nko">.</span>
          </div>
          <div class="Paragraph">
            <span class="Verse_Number" lang="nko">20</span>
            <span lang="nko">W</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_89">Wáɩn-abí</a>
            </span>
            <span class="Foreign" lang="nko">Grapes/Wine</span>
            <span lang="nko"> Wáɩn igyi ɩfla ánɩ́ itoswíe abí ɔkpɩtsatɔ. Bʋtɔpʋ́ mʋ́ abí ntsu bwɛ́ ntá. Mʋ́ ntá bʋtɛtɩ́ wáɩn nɩ. Kɩ atɔ taanhɛ́ ánɩ́ ɩbʋ ɩfʋn XXX </span>
          </div>
          <div class="xxx">
            <span lang="nko">
              <span lang="nko">page with illustration of grapevine </span>
              <unmatched marker="xxx*" xmlns="" />
              <span lang="nko"> tɔ, Yoh. 15:5.</span>
            </span>
          </div>
          <div class="Paragraph">
            <span class="Verse_Number" lang="nko">21</span>
            <span lang="nko">Y</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_90">Yakob</a>
            </span>
            <span class="Foreign" lang="nko">Jacob</span>
            <span lang="nko"> Isak mʋa Rebeka lɔ́kwɩɩ́ mʋ. Bʋtɛtráa tɩ mʋ Israel. Mʋlɔ́kwɩɩ́ abi dúanyɔá bɔbwɛ Israel abusuan dúanyɔ nɩ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_91">Yeremia</a>
            </span>
            <span class="Foreign" lang="nko">Jeremiah</span>
            <span lang="nko"> Bulu ɔnɔ́sʋ́ ɔtɔɩ́pʋ́ ogyi. Brɛ́á Israelfɔ ɔfan bʋtamapʋ́ obú há Bulu á, Yeremia lɛ́bláa amʋ́ ɔbɛ́ɛ, bʋdámli klʋntɔ. Olegyankpá blɩ́ ntobí tsɔtsɔɔtsɔá ɩbɛ́ba brɛ́á Yesu ɔbɛ́ba, asa Yesu lɛ́ta ba.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_92">Yesaia</a>
            </span>
            <span class="Foreign" lang="nko">Isaiah</span>
            <span lang="nko"> Bulu ɔnɔ́sʋ́ ɔtɔɩ́pʋ́ ɔkʋá ɔlɔhɔ ɩdá ogyi. Oletsiá ɔsʋlʋ́ʋ ánfɩsʋ ɩbɔ́bwɛ́ fɛ́ nfí lafa-asienɔ́ (700) asa bɔkwɩɩ́ Yesu Kristo. Támɛ Bulu lɔ́tsʋn mʋsʋ tɔ́ɩ́ tsú Yesu Kristo ɩwɩ tswɩ brɛ́ tsɔtsɔɔtsɔtɔ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_93">Yesu</a>
            </span>
            <span class="Foreign" lang="nko">Jesus</span>
            <span lang="nko"> Ɩdá ánfɩ asɩ gyí “Nkpa Ɔhɔ́pʋ.” Yesu Kristo gyí Bulu mʋ Bi ánɩ́ olemlí nyankpʋsa, olowu hɔ anɩ nkpa nɩ́.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_94">Yona</a>
            </span>
            <span class="Foreign" lang="nko">Jonah</span>
            <span lang="nko"> Bulu ɔnɔ́sʋ́ ɔtɔɩ́pʋ́ ogyi. Brɛ́ ɩkʋtɔ á, Bulu lɔ́wa mʋ Niniwe wúluá bʋgyi amʋ́ alupʋ́tɔ́ ɔbɛ́ɛ, ɔyɛ́da mʋ asʋ́n ɔkan, mɛ́nɩ bɛ́damlí ɩklʋntɔ. Támɛ Yona mékleá ɔbɔ́yɔ. Ɔlɔkʋsʋ́ dʋ́ ntsusʋ-yibi pʋ́ ɔkpa ɔyɔ́ wúlu bámbásʋ́. Brɛ́á bɔyɔ́ á, Bulu lɛ́lɛ afú kpɔnkpɔntɩ kʋ fia amʋ́. Ntsusʋ-yibi ámʋtɔ atsiápʋ́ bɛbɩ ánɩ́ Yona sʋ́ Bulu dɛ́ amʋ́ ɩsʋ bɩtɩ́. Mʋ́ sʋ bɛlɛ Yona wá ɔpʋ amʋtɔ, mɛ́nɩ ɩwɩ bólwií amʋ́. Klɛmɛtɩ́ kpɔnkpɔntɩ ɔkʋ lɛ́mɛ mʋ, oletsiá klɛmɛtɩ́ ámʋ iputɔ nkɛnsá. Mʋ́ ɔma a, ɔlɔyɔ yɛ́kplaɩ́ mʋ tswɩ ɔsʋlʋ́ʋ amʋsʋ, Yona lɔ́kʋsʋ́ laa yɔ́ Niniwe yɛ́da Bulu asʋ́n ámʋ ɔkan ɩnʋ.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_95">Yosef</a>
            </span>
            <span class="Foreign" lang="nko">Joseph</span>
            <span lang="nko"> Bɛtɩ ahá ɔtsan-ɔtsan Yosef Ntam Pɔpwɛ anfɩtɔ:</span>
          </div>
          <div class="List_Item1">
            <span lang="nko">(1) Yosef, ogyi Yakob abí dúanyɔ ámʋ́ʋ́ bʋgyi Israel abusuan dúanyɔ ámʋtɔ ɔkʋlɛ. Mʋ gyama gyí Benyamin.</span>
          </div>
          <div class="List_Item1">
            <span lang="nko">(2) Yosef, ogyi Maria mʋ kulu. Maria anfɩ gyí Yesu Kristo mʋ yin nɩ́.</span>
          </div>
          <div class="List_Item1">
            <span lang="nko">(3) Yesu mʋ yin mʋ bi Yosef.</span>
          </div>
          <div class="List_Item1">
            <span lang="nko">(4) Yakob ɔkʋsʋ mʋ pio Yosef.</span>
          </div>
          <div class="List_Item1">
            <span lang="nko">(5) Arimateayin Yosef, mʋlɔ́hɔ Yesu fúli púlá nɩ́.</span>
          </div>
          <div class="List_Item1">
            <span lang="nko">(6) Yosef ánɩ́ bʋtɛtɩ́ mʋ Barsaba. (Gyu. 1:23).</span>
          </div>
          <div class="List_Item1">
            <span lang="nko">(7) Bʋtɛtráa tɩ Barnaba Yosef. (Gyu. 4:36).</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_96">Yosua</a>
            </span>
            <span class="Foreign" lang="nko">Joshua</span>
            <span lang="nko"> Mose lowu ɔma a, Yosua lɛ́kpa Israefɔ yáa Kanaan ɔsʋlʋ́ʋá Bulu lɛ́blɩ́ yáɩ ɔbɛ́ɛ, mɔ́pʋhá amʋ́sʋ́. Bɔkɔ ahá ámʋ́ʋ́ bʋtsie ɩnʋ ámʋ, begyi amʋ́sʋ́. Mʋléye ɔsʋlʋ́ʋ amʋtɔ há Israel abusuan ámʋ fɛ́ɛ́, ilesi Lewi abusuan ánɩ́ igyi igyí ahapʋ́ abusuan. Yosua lɔ́bwɛ ɔkpapʋ́ kpɔnkpɔntɩ ɔkʋ. Ɔlɛkaɩ́n mʋ ahá ɔbɛ́ɛ, “Bʋpʋ́ʋ amʋ́ klʋn fɛ́ɛ́ sum Bulu.” Mʋlɛ́blɩ́ ɔbɛ́ɛ, “Mɩ́a mɩ́ wóyí fɛ́ɛ́ mʋ́ abósum Bulu” nɩ́. (Gyu. 7:45; Heb. 4:8).</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_97">Yudafɔ</a>
            </span>
            <span class="Foreign" lang="nko">Jews</span>
            <span lang="nko"> Amʋ́ bʋtɛtɩ́ Israelfɔ nɩ́. Yuda gyí ɔhandɛ Israel abí dúanyɔ ámʋtɔ. Yuda abusuantɔ Yesu lɛ́lɩn.</span>
          </div>
          <div class="Paragraph">
            <span class="Glossary_Keyvalue" lang="nko">
              <a href="#" class="Glossaryvaluehref" id="k_98">Yudafɔ Ofíakpa</a>
            </span>
            <span class="Foreign" lang="nko">Synagogue</span>
            <span lang="nko"> Yɛkɩ </span>
            <span class="See_In_Glossary" lang="nko">
              <a href="#" class="Glossary_Key" id="w_181">Ofíakpa</a>
            </span>
            <span lang="nko">.</span>
          </div>
        </div>
      </div>
    </div>
  </body>
</html>