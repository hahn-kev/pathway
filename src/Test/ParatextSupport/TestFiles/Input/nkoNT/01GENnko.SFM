\id GEN - The 1st Book of Moses in the Nkonya Language of Ghana
\h Mose Ɔwʋlʋ́ Gyankpapʋ
\mt1 Mose
\mt2 Ɔwʋlʋ́ Gyankpapʋ
\c 1 \com 1st Draft by Goodways -2/4/2007\com*
\s Alɩá Ɔyɩ́tɔ́ Lotsuá Asɩ
\p
\v 1 Brɛ́á ɔyɩ́ lotsuá asɩ á, Bulu lɔ́bwɛ ɔsʋ́ mʋ́a asɩ.
\v 2 Ɔsʋlʋ́ʋ ɩma itsiátɔ́ wankláán kʋkʋʋkʋ. Mʋ́sʋ́ fɛ́ɛ́ loklun. Mʋ́ʋ́ Bulu Ɔŋɛ́ letsɩá tsʋn fɛ́ afú mʋ́sʋ́.
\v 3 Bulu lɛ́blɩ́ ɔbɛ́ɛ, “Wankɩ ɩbá.” Mʋ́ʋ́ wankɩ lɛ́bá a.
\v 4 Bulu lówun ánɩ́ wankɩ amʋ ɩbʋ alɛ́. Mʋ́ sʋ ɔlɛlɛ wankɩ tsú oklún amʋtɔ.
\v 5 Bulu lɛ́tɩ wankɩ amʋ “Ɔyɩ kɛhɛ”, ɔ́lɛtɩ oklún amʋ “Onyé”. Owí lɛta, ɔ́yɩ́ lɛkɛ, ɩ́lɔbwɛ ɛkɛ gyankpapʋ.
\p
\v 6 Mʋ́ʋ́ Bulu lɛ́blɩ́ ɔbɛ́ɛ, “Ɔkpa ɩdɩ́ɩ ntsu ámʋ nsɩnɛ́, iye ntsu ámʋtɔ.”
\v 7 Mʋ́ sʋ Bulu lɛ́ha ɔkpa lɛdɩ mʋ́ nsɩnɛ́. Oleye ntsu ámʋ́ʋ́ ɩda ɔsʋ́sʋ́ pʋ́ ayasɩ ámʋtɔ.
\v 8 Bulu lɛ́tɩ ɔkpa ámʋ ɩda mʋ́ nsɩnɛ́ ámʋ “Nwulʋ́táa/afútɔ́”. Ɛkɛ nyɔɔsɩ ɩ́nɩ lɛ́bá.
\p
\v 9 Mʋ́ʋ́ Bulu lɛ́blɩ́ ɔbɛ́ɛ,“Ntsu ámʋ́ʋ́ ɩbʋ nwʋlʋ́táa/ afútɔ́ asɩ ámʋ fɛ́ɛ́ ɩbɛdɩ tsukʋlɛ, ɩha ɔsʋlʋ́ʋ wɩsɩ́ɩ́ ɩdalɩ bɛdɩ.” Ɩlɛdalɩ bɛdɩ.
\v 10 Bulu lɛ́tɩ ɔsʋlʋ́ʋ wɩsɩ́ɩ́ ámʋ ɔbɛ́ɛ, “Ɔsʋlʋ́ʋ”, ɔ́lɛtɩ ntsu ámʋ́ʋ́ ɩlɛbɛdɩ tsukʋlɛ amʋ ɛ́ ɔbɛ́ɛ, “Ɔpʋ”. Bulu lɛ́kɩ́ɩ mʋ́ fɛ́ɛ́ ánɩ́ ɩbʋ alɛ́.
\v 11 Ɩnʋ Bulu lɛ́blɩ́ ɔbɛ́ɛ, “Ɔsʋlʋ́ʋ ɔháa aputu, ɩfá-swíé abi pʋ́ nyí ɔtsantsan ánɩ́ itoswíé abí ɔsʋlʋ́sʋ ɩbá.” Mʋ́ fɛ́ɛ́ lɛba.
\v 12 Ɔsʋlʋ́ʋ amʋ lɛ́ha aputu lɛ́bá, ɩfá-swíé abí ɔtsantsan pʋ́ nyí-swíé abí ɔtsantsan lébetsiá.
\v 13 Ɩ́nɩ fɛ́ɛ́ lɛba, ɩlɔbwɛ ɛkɛ sáásɩ́.
\p
\v 14 Mʋ́ʋ́ Bulu lɛ́blɩ́ ɔbɛ́ɛ, “Ntobí wankɩ́hɛ́ ɩbá nwʋlʋ́táa amʋtɔ, isuna ɔyɩ kɛhɛ mʋ́a onyé. Mʋ́ osúna ɩbrɛ́, nkɛ pʋ́ nfí.
\v 15 Mʋ́ ogyá ɩwankɩ wʋlɩ ɔsʋlʋ́ʋ fɛ́ɛ́sʋ́.” Mʋ́ʋ́ ɩlɛba mʋ́tɔ́ á.
\v 16 Bulu lɔ́bwɛ nkandɩ́ɛ akpɔnkpɔntɩ anyɔ, owí mʋ́a ɔtsra ɩwankɩ wʋlɩ ɔsʋlʋ́sʋ. Owí ámʋ́ʋ́ igyi kpɔnkpɔntɩ ámʋ ɔwánkɩ ɔyɩ kɛhɛtɔ; ɔtsra ámʋ́ʋ́ igyi kusubi ámʋ ɛ́ ɩwankɩ onyé. Ɔlɔbwɛ ntsrakpabi ɛ́.
\v 17 Bulu lɔpʋ amʋ́ yáɩ́ nwʋlʋ́táa amʋtɔ, mɛ́nɩ abʋwankɩ wʋlɩ ɔsʋlʋ́sʋ,
\v 18 abʋgyi ɛkɛ mʋ́a onyésʋ́, abʋlɛ wankɩ tsu oklúntɔ. Bulu lɛ́kɩ mʋ́ fɛ́ɛ́ ánɩ́ ɩbʋ alɛ́.
\v 19 Ɩ́nɩ fɛ́ɛ́ lɛba. Owí lɛta ɔyɩ́ lɛkɛ, ɩ́lɔbwɛ ɛkɛ náásɩ́.
\p
\v 20 Mʋ́ʋ́ Bulu lɛ́blɩ́ ɔbɛ́ɛ, “Ntsutso aye bʋbɔ́bʋlá ɔpʋ amʋtɔ, mbubwi abʋbɔbʋlá afútɔ́, ɔsʋlʋ́ʋ amʋsʋ fɛ́ɛ́.”
\v 21 Mʋ́ alɩ sʋ Bulu lɛ́lɛ ntsutso mbwɩ akpɔnkpɔntɩ, aye pʋ́ ɔsʋlʋ́sʋ mbubwi akugyíakʋ. Bulu lɛ́kɩ mʋ́ fɛ́ɛ́ ánɩ́ bʋbʋ alɛ́.
\v 22 Bulu lóyulá amʋ́. Ɔlɛblɩ́ ɔbɛ́ɛ, “Ntsutso aye amʋ bʋklɛ́ɩ abʋbʋla ɔpʋ fɛ́ɛ́tɔ́, mbubwi amʋ abʋbʋla ɔsʋlʋ́sʋ fɛ́ɛ́.”
\v 23 Ɩ́nɩ fɛ́ɛ́ lɛba mʋ́tɔ́. Owí lɛta ɔyɩ́ lɛkɛ, ɩ́lɔbwɛ Ɛkɛ núúsɩ́.
\p
\v 24 Mʋ́ʋ́ Bulu lɛ́blɩ́ ɔbɛ́ɛ, “Ɔsʋlʋ́ʋ ɩlɛ́ɛ mbwɩ ɔtsantsan fɛ́ɛ́; wóyítɔ́ mbwɩ, pututɔ mbwɩ akpɔnkpɔntɩ pʋ́ atukurííbi fɛ́ɛ́ bá.” Ɔsʋlʋ́ʋ lɛ́lɛ amʋ́ fɛ́ɛ́.
\v 25 Bulu lɛ́lɛ ɔsʋlʋ́sʋ mbwɩ ɔtsantsan fɛ́ɛ́, wóyítɔ́ mbwɩ, pututɔ mbwɩ akpɔnkpɔntɩ pʋ́ atukurííbi fɛ́ɛ́ bá. Ɔlɔbwɛ okugyíɔkʋ ánɩ́ ɔtálɩ kwɩɩ mʋ ɩwɩ. Bulu lɛ́ki mʋ́ fɛ́ɛ́ ánɩ́ ɩbʋ alɛ́.
\p
\v 26 Mʋ́ʋ́ Bulu lɛ́blɩ́ ɔbɛ́ɛ, “Mlɩha abwɛ nyankpʋsa fɛ́ anɩ ɩwɩ/alɩá anɩgyí, ɔlɩan anɩ. Obegyi ntsutso aye, mbubwi fɛ́ɛ́ wóyítɔ́ pʋ́ pututɔ mbwɩá bʋ́bʋ ɔsʋlʋ́sʋ fɛ́ɛ́sʋ́.”
\v 27 Mʋ́ sʋ Bulu lɔ́bwɛ nyankpʋsa fɛ́ mʋ ɩwɩ, Bulu itsíátɔ́ ɔlɔbwɛ mʋ; oyin mʋ́a ɔtsɩ ɔlɛlɛ amʋ́.
\v 28 Bulu lóyulá amʋ́. Ɔlɛbláa amʋ́ ɔbɛ́ɛ, “Mlɩklɛɩ, amlɩbʋla ɔsʋlʋ́sʋ fɛ́ɛ́, amlɩgyi mʋ́sʋ́. Mlɩgyi ntsutso aye, mbubwi fɛ́ɛ́, wóyítɔ pʋ́ pututɔ mbwɩá bʋ́bʋ ɔsʋlʋ́sʋ fɛ́ɛ́sʋ́.”
\v 29 Mʋ́ʋ́ Bulu lɛ́blɩ́ ɔbɛ́ɛ, “Napʋ́ ɩfá swíé abí ánɩ́ ɩbʋ ɔsʋlʋ́sʋ fɛ́ɛ́ pʋ́ nyí swíé abí há mlɩ. Mlɩpʋbwɛ mlɩ atogyihɛ.”
\v 30 Ɔlɛbláa pututɔ mbwɩ pʋ́ mbubwi fɛ́ɛ́ ɔbɛ́ɛ, “Napʋ́ dimbí pʋ́ ɩfá fɛ́ɛ́ há mlɩ ánɩ́ ɩbwɛ́ɛ mlɩ atogyihɛ.” Mʋ́ fɛ́ɛ́ lɛba mʋ́tɔ́.
\v 31 Bulu lɛ́kɩ tótógyítɔá ɔlɔbwɛ. Ilegyi mʋ ansɩ́. Ɩ́nɩ fɛ́ɛ́ lɛba mʋ́tɔ́. Owí lɛta ɔyɩ́ lɛkɛ, ɩlɔbwɛ ɛkɛ síésɩ́.
\c 2
\p
\v 1 Mʋ́ sʋ Bulu lɛ́lɛ nwʋlʋ́táatɔ/afútɔ́ pʋ́ ɔsʋlʋ́sʋ tótógyítɔ́.
\v 2 Ɔlɔbwɛ mʋ atɔ́ fɛ́ɛ́ tá ɛkɛ síénɔ́sɩ́ amʋ a, ɔlɛda ɔkpʋ́nʋ́.
\v 3 Bulu lóyulá ɛkɛ síénɔ́sɩ́ amʋ, ɔlɛtɩ mʋ́ ɛkɛ wankɩ́hɛ́, tsúfɛ́ mʋ́gyí ɛkɛá ɔlɔbwɛ tótógyítɔ́ ánɩ́ ɔlɛhɩɛ ánɩ́ mɔ́ɔbwɛ tá nɩ́.
\v 4 Alɩ́ Bulu lɔ́bwɛ ɔsʋ́ mʋ́a asɩ nɩ́.
\s Eden Ndobíi
\p Brɛ́á anɩ Wíe Bulu lɔ́bwɛ ɔsʋ́ mʋ́a asɩ á,
\v 5 ɩfá pʋ́ atogyihɛ mɛlɩ́ɩ́ ɔsʋlʋ́sʋ, tsúfɛ́ Bulu mɔ́kʋ́nyá há nyankpʋ otswie. Ɔhaa ɛ́ má ɩnʋá ɔbɔdɔ ɔsʋlʋ́ʋ amʋ.
\v 6 Támɛ ntsu lɔ́wɩ dalɩ tsu ɔsʋlʋ́tɔ bɔwʋlɩ́ ɔsʋlʋ́ʋ amʋ fɛ́ɛ́sʋ́.
\p
\v 7 Mʋ́ʋ́ anɩ Wíe Bulu lokutí ɩ́sɩ, ɔlɔpwɛ nyankpʋsa, ɔ́lɔfʋ ɔŋɛ́ wá mʋ ɔwɔntɩ́tɔ́, nyankpʋsa lémlí ɔkɩankpapʋ.
\v 8 Brɛ́ anfɩtɔ á, Bulu labwɛ́ ndobíi wá Eden, owí ɔdalɩkpa. Ɩnʋ́ ɔlɔpʋ nyankpʋsa amʋ́ʋ́ alapwɛ́ ámʋ wá nɩ́.
\v 9 Bulu lɛ́ha nyí ɔtsantsan lɔkɔkwɛ ndobí amʋtɔ. Nyí ánɩ́ ɩbʋ akɩ́lɛ, itoswíé abíá ɩbʋ ɔdwɛ. Ndobíi amʋ nsɩnɛ́ á, oloswie nkpa oyí pʋ́ agywɩɩn oyíá bʋtɔpʋ́bɩ́ tɔ́á ɩbʋ alɛ́ pʋ́ tɔ́á ɩma alɛ wá ɩnʋ.
\p
\v 10 Ntsu ɔbʋ́n ánɩ́ ɩda tsu Eden lɔwʋlɩ́ ndobíi amʋtɔ, ntsu ámʋ lɛ́dalɩ ɩnʋ yɔ́bɔɩ́ abámbi ana.
\v 11 Ntsu ámʋ bámbíi ɩkʋlɛ gyí Pishon, ánɩ́ ilobomlí Hawila ɔsʋlʋ́ʋ fɛ́ɛ́, ɔtɩ́nɛ́á bʋtenyá sika pɛpɛ.
\v 12 Sika pɛpɛ anɩ́ bʋtenyá ɩnʋ alɛ́ igyi ɔtsan. Ɩnʋ láfɩnta ɔfa ɛ́ kʋkʋ má ɔtɩnɛtɩnɛ. Ɩnʋ abwi ɛ́ tɛkpá ogyá.
\v 13 Ntsu ámʋ bámbíi nyɔɔsɩ amʋ ɩdá gyí Gihon. Ɩda bomlí Kus ɔsʋlʋ́ʋ fɛ́ɛ́sʋ́.
\v 14 Ntsu ámʋ bámbíi saasɩ gyí Tigris; ɩda Asiria owí ɔdalɩkpa ɩfʋ́n. Ntsu ámʋ bámbíi naasɩ gyí Efrate.
\p
\v 15 Anɩ Wíe Bulu lɔ́pʋ nyankpʋsa yáɩ́ Eden ndobí amʋtɔ ánɩ́ ɔlá mʋ́, ɔkɩ mʋ́sʋ́.
\v 16 Ɔlɔwa mbla há nyankpʋsa ɔbɛ́ɛ, “Fɛ́talɩ gyí nyí-abíá ɩbʋ ndobíi anfɩtɔ fɛ́ɛ́,
\v 17 támɛ́ fʋma ɔkpa gyi wankláán pʋ́ lalahɛ́ agywɩɩn oyí ámʋ ibígyíbí. Nɩ́ fegyi mʋ́ á, ɩbwɛ́bwɛ́ɛ́bwɛ́ fówu.”
\p
\v 18 Bulu lɛ́blɩ́ ɔbɛ́ɛ, “Ɩma alɛá nyankpʋsa obétsiá mʋ nkʋlɛ. Nɔ́bwɛ ɔba ha mʋ.”
\v 19 Mʋ́ sʋ ɔlɔpʋ ɩsɩ bwɛ́ pututɔ mbwɩ fɛ́ɛ́ pʋ́ afútɔ́ mbubwi fɛ́ɛ́, ɔ́lɛkpa amʋ́ ba Adam wá, ɔkɩ alɩá ɔbɛ́tɩ amʋ́ adá. Mʋ́ sʋ Adam lɛ́dɩnká amʋ́ adá.
\v 20 Mʋ́ sʋ nyankpʋsa lɛ́dɩnká wóyítɔ́ mbwɩ, pututɔ mbwɩ pʋ́ afútɔ́ mbubwi fɛ́ɛ́ adá, támɛ́ omenya ɔba ánɩ́ ɔlɛkanáa mʋ.
\p
\v 21 Mʋ́ sʋ anɩ Wíe Bulu lɛ́ha Adam lɛ́hɩɛ dɩ́dɩ. Brɛ́á ɔdɛdɩdɩ á, ɔlɛlɛ Adam abɩnwú ɩkʋlɛ, ɔ́lɛlapʋ́ iye tin mʋ abɩntɔ ɩnʋ.
\v 22 Mʋ́ʋ́ ɔlɔpʋ abɩnwú ámʋ bwɛ́ ɔtsɩ, kpá mʋ ba Adam.
\v 23 Ɩnʋ Adam lɔ́kplʋn blɩ́ ɔbɛ́ɛ, “Bí anɩ sʋ nɩ́ a! Mɩ́ onutó ɔyʋlʋ́ʋ pʋ́ mɩ́ awútɔ́ otsú! Bɛ́tɩ mʋ bɛɛ <Ɔtsɩ>, tsúfɛ́ oyintɔ bɛlɛ mʋ tsú.”
\v 24 Ɩ́nɩ lósuná tɔ́á sʋá oyin ɔbɛ́natɩ́ sí mʋ sɩ mʋa mʋ yin, yétsiá mʋ ka, mʋ́a mʋnyɔ bɔbwɛ ɩkʋlɛ nɩ.
\p
\v 25 Adam mʋa mʋ ka fɛ́ɛ́ bʋna yayá, támɛ bʋmenya aba pɛ́lɩ.
\c 3
\s Bulu Lɛ́bɩtɩ́ Anyankpʋ́sa Ɩsʋ
\p
\v 1 Ɩwɔ létsiá. Ɔbʋ alapɛ dʋn mbwɩá anɩ Wíe Bulu lɔ́bwɛ fɛ́ɛ́. Mʋ́ʋ́ ɩwɔ lɛ́fɩtɛ́ ɔtsɩ ámʋ ɔbɛ́ɛ, “Bláa Bulu lɛ́bla fʋ ɔbɛ́ɛ, fʋmágyí oyi-abí kʋkʋ tsú ndobíi anfɩtɔ?”
\p
\v 2 Ɔtsɩ ámʋ lɛ́bla ɩwɔ ámʋ ɔbɛ́ɛ, “Bulu lɛ́blɩ́ ɔbɛ́ɛ, abɛ́talɩ́ gyí oyígyíoyí abí ánɩ́ ɩbʋ ndobíi anfɩtɔ.,
\v 3 támɛ ɔlɛblɩ́ ɛ́ ɔbɛ́ɛ, anɩmágyi oyí ámʋ́ʋ́ ɩlɩ́ɩ́ ndobíi amʋ nsɩnɛ́nsɩnɛ́ ámʋ mʋ́ abí. Nɩ́ apʋ́ ɩbɩ da mʋ́ kʋ́ráá á, abówu.> ”
\v 4 Ɩwɔ ámʋ lɛ́bláa ɔtsɩ ámʋ ɔbɛ́ɛ, “Mlɩmóowu.
\v 5 Bulu yin ánɩ́ nɩ́ mlegyi mʋ́ á, mlɩ ansɩ́ bóbwií, mlémlí fɛ́ Bulu, bɩ́ yilé mʋ́a lalahɛ.”
\v 6 Ɩnɩá ɔtsɩ ámʋ lówun ánɩ́ oyí abí ámʋ ɩbʋ akɩ́lɛ, ɩbɔ́wa ɔdwɛ, ɩbɛ́talɩ́ há obénya nyánsa ɛ́ á, olotsu/ɔlɔkpɔtɩ́ ɩkʋ olegyi. Ɔlɔpʋ ɩkʋ há mʋ kuluá ɔbʋ mʋ wá, mʋ ɛ́ olegyi.
\v 7 Ɩnʋnʋ amʋ́ abanyɔ́́ ansɩ́ lobwií, bowun ánɩ́ bʋlɩɩ́ yayá. Pɛ́lɩ lɛkɩtá amʋ́. Mʋ́ sʋ bɔtrʋ afɩtáa dɩ́dá, pʋ́ tín amʋ́ ɩwɩ.
\p
\v 8 Yɔ́ ntʋ́pwɛsʋ á, Bulu lɛ́ba odeki ndobíi amʋtɔ. Mʋ́ sʋ beŋaín nyí ámʋtɔ.
\v 9 Bulu lokpolí Adam, fɩ́tɛ́ ɔbɛ́ɛ, “Nkʋ́nʋ mlɩbʋ?”
\v 10 Adam lɛ́lɛ mʋ́ ɔnɔ́ ɔbɛ́ɛ, “Nonu fʋ́ nka ndobíi amʋtɔ; ifú lɛkɩtá mɩ́, tsufɛ́ nlɩɩ́ yayá sʋ neŋaɩ́n.”
\p
\v 11 Bulu lɛ́fɩtɛ́ mʋ ɔbɛ́ɛ, “Ma lɛ́bla fʋ ɔbɛ́ɛ fʋlɩɩ́ yayá, fagyi oyí-abí ámʋ́ʋ́ nɛbláa mlɩ mbɛ́ɛ, mlɩmágyi amʋ, ntɛ́dɛ?”
\p
\v 12 Adam lɛ́blɩ́ ɔbɛ́ɛ, “Ee nagyi. Ɔtsɩ ámʋ́ʋ́ fɛha mɩ́ ámʋ lɔ́pʋ há mɩ́ negyi.”
\p
\v 13 Mʋ́ʋ́ Bulu lɛ́fɩtɛ́ ɔtsɩ ámʋ ɔbɛ́ɛ, “Ntɔ fabwɛ́ alɩ?”
\p Ɔtsɩ ámʋ ɛ́ lɛ́lɛ mʋ́ ɔnɔ́ ɔbɛ́ɛ, “Ɩwɔ lɛ́mlɛ mɩ́, há negyi.”
\s Bulu Lɛ́ha Amʋ́ Ɩpɔ́n
\p
\v 14 Mʋ́ sʋ Bulu lɛ́bla ɩwɔ ámʋ ɔbɛ́ɛ, “Ɩ́nɩá fabwɛ́ tɔ́á igyi alɩ sʋ á, mbwɩtɔ fɛ́ɛ́ á, nalwɩ́ɩ́ fʋ́. Fɛ́bɩtɩ́ fʋ́ ipusʋ, fégyi ɩsɩ fʋ́ nkpatɔ fɛ́ɛ́.
\v 15 Tsú séi yɔ́ á, fʋ́a ɔtsɩ ámʋ nyɔ mlɔ́bwɛ anyabá. Fʋ́ abí-aná pʋ́ mʋ abí-aná ɛ́ bɔ́bwɛ anyabá. Obóbwie fʋ́ nwun, fʋ́ ɛ́ fódun mʋ ɔnankúu.”
\p
\v 16 Mʋ́ʋ́ ɔlɛbláa ɔtsɩ ámʋ ɛ́ ɔbɛ́ɛ, “Asa fɔ́kwɩɩ́ abí á, fɛ́hɩɛ wun ipian. Ɩwɩ bɛ́hɩɛ hɔ fʋ ɔsɩn. Féhián fʋ́ kúlu, fʋ́ kúlu ɛ́ obégyi fʋsʋ.”
\p
\v 17 Ɔlɛbláa Adam ɛ́ ɔbɛ́ɛ, “Ɩ́nɩá fonu fʋ́ ká asʋ́n, gyí oyí-abí ámʋ́ʋ́ mbɛ́ɛ mlɩmágyí amʋ sʋ á, nalwɩ́ɩ́ ɔsʋlʋ́ʋ. Fɔ́yɔ agyʋ́má ibépian fʋ́ asa fénya atɔ́ gyí tsu mʋ́tɔ́ fʋ́ nkpatɔ fɛ́ɛ́.
\v 18 Ɩ́nɩá fénya mʋ́tɔ́ abí gyi ó á, ɩbɔ́kwɛ ɩfá mʋ́a awu.
\v 19 Fétsitsíi apípíi asa fénya fʋ́ nkpatɔ atogyihɛ kpɛfʋn fʋ́ owukɛ́á féyinkí yɔ́ ɔsʋlʋ́tɔ, tsúfɛ́ mʋ́ nɔpʋpwɛ́ fʋ́. Ɔsʋlʋ́ʋ fʋgyi. Mʋ́ sʋ ɔsʋlʋ́ʋ fɛ́ladámlí.”
\p
\v 20 Adam lɛ́dɩnká mʋ ka ɩdá, Hawa, tsúfɛ́ mʋ ɔbɔ́bwɛ akɩankpapʋ fɛ́ɛ́ oyín nɩ́.
\v 21 Bulu lɔ́pʋ mbwɩ ɔwʋlʋ́ bwɛ́ atadɩɛ wá amʋ́.
\s Bulu Légya Amʋ́ Lɛ́ Eden Ndobíi Amʋtɔ
\p
\v 22 Mʋ́ʋ́ Bulu lɛ́blɩ́ ɔbɛ́ɛ, “Nyankpʋsa lamlí fɛ́ anɩ. Alabɩ́ wankláán mʋ́a lalahɛ. Anɩmɛ́ɛha mʋ ɔkpa ɔpʋ ɩbɩ da nkpa oyí ámʋ́ʋ́ ɩbɛ́ha obétsia nkpa, ómóowu ámʋ mʋ́.”
\v 23 Mʋ́ sʋ Bulu légyáa Adam mʋa mʋ ka lɛ́ Eden ndobíi amʋtɔ, ɔ́lɛha Adam lɔ́yɔ́dɔ ɔsʋlʋ́ʋ amʋ́ʋ́ ɔlɔpwɛ mʋ tsú mʋ́tɔ́ ámʋ.
\v 24 Brɛ́á Bulu légya amʋ́ dalɩ ndobíi amʋtɔ tá á, ɔlɔpʋ Bulu abɔpʋ akinkín akʋ yáɩ́ ndobí ámʋ owí ɔdalɩkpa ɩfʋ́n ɔkpasʋ, mɛ́nɩ ɔhaa mɛ́ɛkpʋkpɛ́ manta oyí ámʋ́ʋ́ ɩtɛhá nkpa ámʋ.
\c 4
\s Kain Mʋa Abel
\p
\v 1 Adam mʋa mʋ ka nyɔ betsiá, mʋ ka lénya ɔmɛ́ kwɩ́ɩ́ obiyímbi. Mʋ ka ámʋ lɛ́blɩ́ ɔbɛ́ɛ, “Bulu lákpá mɩ́ nakwɩ́ɩ́. Mʋ́ sʋ nɛ́tɩ mʋ Kain.”
\v 2 Mʋ́ ɔma a, ɔlɛlakwɩ́ɩ́ oyin, ɔ́lɛtɩ mʋ Abel. Abel lɔ́bɔbwɛ mbwɩ ɔkpapʋ́, Kain ɛ́ lɔ́bwɛ ɔdɔtɔpʋ.
\v 3 Atɔ́kpɔtɩ́bɩ lɔfʋn a, Kain lɔ́pʋ mʋ atɔ́-abí ámʋ ɩkʋ ba bɛha Bulu igyí,
\v 4 Abel ɛ́ lɔ́pʋ mʋ akúfatɔ ɩtsɔkwɩ́ɩ wankláán ɔkʋ ba Bulu. Bulu ansɩ́ legyi Abel mʋa mʋ atɔ hahɛ́ ámʋ ɩwɩ.
\v 5 Támɛ mʋ ansɩ́ megyi Kain mʋa mʋ atɔ hahɛ́ ámʋ ɩwɩ. Mʋ́ sʋ Kain lópu, olenya ɔblɔ́.
\v 6 Mʋ́ʋ́ Bulu lɛ́fɩtɛ́ Kain ɔbɛ́ɛ, “Ntogyi sʋ́ fapú nyá ɔblɔ́ alɩ?
\v 7 Nɩ́ ɩtɔ wankláán fɔbwɛ á, tɛkɩ ansɩ́ dɛ fʋ́ gyí, támɛ lalahɛ fɔbwɛ sʋ lakpan lɩ́ɩ́ ogyo fʋ́ obu-ɔnɔ́. Odekléá obégyi fʋsʋ, támɛ́ máha mʋ ɔkpa.”
\p
\v 8 Mʋ́ ɔma a, Kain lɛ́bla mʋ pio Abel ɔbɛ́ɛ, “Bɛkpa mɩ́ yá pututɔ.” Brɛ́á bɔyɔ pututɔ ɩnʋ á, Kain lɛ́kɩtá mʋ́ pio mɔ́ mʋ.
\p
\v 9 Mʋ́ ɔma a, Bulu lɛ́fɩtɛ́ Kain ɔbɛ́ɛ, “Nkɩ́ɩ fʋ́ píó Abel mɛ?”
\p Ɔlɛlɛ mʋ́ ɔnɔ́ ɔbɛ́ɛ, “Mmeyín ɔtɩ́nɛ́á ɔbʋ. Mɩ́gyí mɩ́ píósʋ́ ɔkɩ́pʋ?”
\p
\v 10 Bulu lɛ́bla mʋ ɔbɛ́ɛ, “Ntɔ fabwɛ́ alɩ? Ya asʋ afunu! Fʋ́ píó obugya desú tsu ɔsʋlʋ́tɔ babɔtʋ mɩ́.
\v 11 Nalwɩ́ɩ́ fʋ́. Fʋmɛ́ɛtalɩ́ tra dɔ ɔsʋlʋ́ʋ amʋ́ʋ́ ilefinkí mʋ ɔnɔ́ núu fʋ́ píó obugya brɛ́á fɔmɔ mʋ amʋ gyi ɛ.
\v 12 Nɩ́ fɔdɔ ɔsʋlʋ́ʋ amʋ a, fʋméenya tɔtɔɔtɔ tsú mʋ́tɔ́. Mʋ́ ɔma a, fɛ́natɩ́ tsʋn ɔyɩ́tɔ́ kɛkɛ, fʋ́meyín ɔtɩ́nɛ́á fɔyɔ́.”
\p
\v 13 Mʋ́ʋ́ Kain lɛ́bla Bulu ɔbɛ́ɛ, “Mɩ́ ɩsʋbɩtɩ́ ɩtsɔ dʋn mɩ́ sʋrá.
\v 14 Fʋdɛ mɩ́ gyáa lɛ fʋ́ wá pʋ́ ɔsʋlʋ́ʋ anfɩsʋ. Nɛ́damlí okipʋ́ nátɩ́ tsʋn, mmeyín ɔtɩ́nɛ́á nɔyɔ́. Ɔhagyíɔha ánɩ́ ɔtʋ́ mɩ́ ɔbɔ́mɔ mɩ́.”
\p
\v 15 Támɛ́ anɩ Wíe Bulu lɛ́bla mʋ ɔbɛ́ɛ, “Ɩmɛ́ɛba mʋ́tɔ́ alɩ. Ɔhagyíɔha ánɩ́ ɔmɔ́ fʋ́ á, nɛ́ka mʋ ɩkɔ tse-sienɔ́.” Mʋ́ sʋ Bulu lɛ́da Kain plébíi, mɛ́nɩ ɔhaa móowun mʋ mɔ́ mʋ.
\v 16 Mʋ́ʋ́ Kain lɛ́natɩ́ anɩ Wíe Bulu wá, yétsiá Nod (Mʋ́ asɩ gyí natɩkí) ɔsʋlʋ́sʋ.
\s Kain Abí-aná
\p
\v 17 Kain lówun mʋ ka, olénya ɔmɛ́ kwɩ́ɩ́ obiyímbíi. Ɔlɛtɩ mʋ Enok. Kain lɛ́bɛda wulu kpɔnkpɔntɩ ɩkʋ, ɔ́lɔpʋ mʋ bi ámʋ ɩdá dɩ́nká mʋ́.
\v 18 Enok lɔkwɩ́ɩ́ Irad, Irad lɔkwɩ́ɩ́ Mehuyael, Mehuyael lɔ́kwɩ́ɩ́ Metusael, Metusael lɔ́kwɩ́ɩ́ Lamek.
\v 19 Lamek létsiá aka anyɔ, Ada mʋa Sila.
\v 20 Ada lɔ́kwɩ́ɩ́ Yabal, mʋgyí mbwɩ ɔwʋlʋ́ tati obuto atsiápʋ́ pʋ́ mbwɩ ayaɩ́pʋ́ ɔsɩ́ nɩ́.
\v 21 Mʋ pio yinhɛ́ gyí Yubal, ógyi ɔsankuo adapʋ́ pʋ́ ntɛ́ntɛ afʋlɩ́pʋ́ fɛ́ɛ́ ɔsɩ́.
\v 22 Lamek mʋ ka nyɔɔsɩ, Sila ɛ́ lɔ́kwɩɩ́ Tubal-Kain. Mʋgyí ɔhá ánɩ́ olegyankpá pʋ́ kɔ́ɔbrɩ́ mʋ́a adátɔ blɩ́ ndɔtɔ mʋ́a ɔkatɔá bʋtɔpʋyɔ́ agyʋ́má nɩ́. Mʋ pio tsɩhɛ́ ɩdá gyí Naama.
\p
\v 23 Ɛkɛ ɔkʋ Lamek lɛ́bla mʋ aká Ada mʋa Sila ɔbɛ́ɛ, “Mɩ́ aká, mlɩya asʋ amlɩnu. Namɔ́ ɔyasubi ɔkʋá olepilán mɩ.
\v 24 Nɩ́ bɛɛ bɛ́bɩtɩ́ ɔhá ánɩ́ ɔmɔ́ Kain asʋ tse-sienɔ́ á, mʋ́mʋ́ ɔhá ánɩ́ ɔbɛ́ɛ mɔ́pʋ lalahɛ ká mɩ́ ɩkɔ á, Bulu ɔbɛ́bɩtɩ́ mʋ ɩsʋ tsé-aduesienɔ́ aku-asienɔ́!”
\s Set Mʋa Enos
\p
\v 25 Adam mʋ ka lɛ́tra nya ɔmɛ́ kwɩ́ɩ́ oyimbi, bɛtɩ mʋ Set\f - 4:25 Set asɩ gyí, “Bulu lahá mɩ́ oyimbi wá Abel amʋ́ʋ́ mʋ pio Kain lɔ́mɔ ámʋ otsiákpá́.\f*
\v 26 Set lɔ́kwɩɩ́ obiyímbíi, ɔ́lɛtɩ mʋ Enos. Mʋ brɛ́sʋ́ ahá botsuá Bulusúm asɩ nɩ́.
\c 5
\s Tsú Adamsʋ Bɔtʋ Noa
\p
\v 1 Brɛ́á Bulu lɔ́bwɛ anyánkpʋ́sa a, ɔlɔbwɛ amʋ́ fɛ́ alɩá ogyi. Adam ɩlɩ́ntɔ ánɩ́ bɔwanlɩ́n tswɩ nɩ.
\v 2 Bulu lɔ́bwɛ oyin mʋ́a ɔtsɩ, oloyulá amʋ́, ɔ́lɛtɩ amʋ́ anyankpʋ́sa.
\v 3 Adam lɔ́hɔ nfí lafakʋlɛ adʋasa (130) ɔma a, ɔlɔkwɩ́ɩ́ oyimbi, fɛ́ mʋ ɩwɩ, ɔlɛlɩan mʋ, ɔ́lɛtɩ mʋ Set.
\v 4 Ɔlɔkwɩ́ɩ́ Set ɔma a, Adam létsiá nkpa hɔ nfí alafakwe (800), kwɩ́ɩ́ abí bámbá.
\v 5 Ɔlɔhɔ nfí alafakwebá adʋasa (930) asa olowu.
\p
\v 6 Set lɔ́hɔ nfí lafakʋlɛ mʋ́a anu (105) ɔma a, ɔlɔkwɩɩ́ Enos.
\v 7 Ɔlɔkwɩɩ́ Enos ɔma a, Set létsiá nkpa hɔ nfí alafakwe mʋ́a asienɔ́ (807), kwɩ́ɩ́ abí bámbá.
\v 8 Ɔlɔhɔ nfí alafakwebá mʋ́a dúanyɔ (912) asa olowu.
\p
\v 9 Enos lɔ́hɔ nfí adukwebá (90) ɔma a, ɔlɔkwɩɩ́ Kenan.
\v 10 Ɔlɔkwɩɩ́ Kenan ɔma a, oletsiá nkpa hɔ nfí alafakwe mʋ́a dúanu (815), kwɩ́ɩ́ abí bámbá.
\v 11 Ɔlɔhɔ nfí alafakwebá mʋ́a anu (905) asa olowu.
\p
\v 12 Kenan lɔ́hɔ nfí aduesienɔ́ (70) ɔma a, ɔ́lɔkwɩɩ́ Mahalaleel.
\v 13 Ɔlɔkwɩɩ́ Mahalaleel ɔma a, oletsiá nkpa hɔ nfí alafakwe adʋana (840), kwɩ́ɩ́ abí bámbá.
\v 14 Ɔlɔhɔ nfí alafakwebá mʋ́a idú (910) asa olowu.
\p
\v 15 Mahalaleel lɔ́hɔ nfí aduesie-nu (65) ɔma a, ɔ́lɔkwɩɩ́ Yared.
\v 16 Ɔlɔkwɩɩ́ Yared ɔma a, oletsiá nkpa hɔ nfí alafakwe mʋ́a adʋasa (830), kwɩ́ɩ́ abí bámbá.
\v 17 Ɔlɔhɔ nfí alafakwe adukwebá-anu (895) asa olowu.
\p
\v 18 Yared lɔ́hɔ nfí lafakʋlɛ aduesie-nyɔ (162) ɔma a, ɔ́lɔkwɩɩ́ Enok.
\v 19 Ɔlɔkwɩɩ́ Enok ɔma a, oletsiá nkpa hɔ nfí alafakwe (800), trá kwɩ́ɩ́ ayin mʋ́a atsɩ bámbá.
\v 20 Ɔlɔhɔ nfí alafakwebá aduesie-nyɔ (962) asa olowu.
\p
\v 21 Enok lɔ́hɔ nfí aduesie-nu (65) ɔma a, ɔlɔkwɩɩ́ Matusela.
\v 22 Ɔlɔkwɩɩ́ Matusela ɔma a, Enok mʋa Bulunyɔ bɛnatɩ nfí alafasa (300), ɔ́lɔkwɩɩ́ ayin mʋ́a atsɩ bámbá.
\v 23 Enok lɔ́hɔ nfí alafasa aduesie-nu (365) asa olowu.
\p
\v 24 Enok mʋa Bulunyɔ bɛnatɩ́ wankláán ɔma a, ɔmɛtrá tsiá nkpa; tsufɛ́ Bulu lótsu mʋ nátɩ́.
\p
\v 25 Matusela lɔ́hɔ nfí lafakʋlɛ adukwe-sienɔ́ (187) ɔma a, ɔlɔkwɩ́ɩ́ Lamek.
\v 26 Ɔlɔkwɩɩ́ Lamek ɔma a, oletsiá nkpa hɔ nfí alafasienɔ́ adukwe-nyɔ (782), ɔ́lɔkwɩɩ́ ayin mʋ́a atsɩ bámbá.
\v 27 Ɔlɔhɔ nfí alafakwebá aduesie-kwebá (969) asa olowu.
\p
\v 28 Lamek lɔ́hɔ nfí lafakʋlɛ adukwe-nyɔ (182) ɔma a, ɔlɔkwɩɩ́ obiyímbí.
\v 29 Ɔlɛdɩnká mʋ ɩdá Noa\f - 5:29 Noa asɩ gyí “Ɔbɛ́lɛ anɩ.”\f*, tsúfɛ́ ɔlɛblɩ́ ɔbɛ́ɛ, “Ɔbɛ́lɛ anɩ tsú ɔsʋlʋ́dɔ́ɔ ɩlwɩɩ́ ɔsɩn ámʋtɔ.”
\v 30 Noa lɔkwɩɩ́ Lamek ɔma a, Lamek letsiá nkpa hɔ nfí alafanu adukwebá-nu (595), ɔ́lɔkwɩɩ́ ayin mʋ́a atsɩ bámbá.
\v 31 Lamek lɔhɔ nfí alafasienɔ́ aduesienɔ́-sienɔ́ (777) asa olowu.
\v 32 Noa lɔ́hɔ nfí alafanu (500) ɔma a, ɔlɔkwɩɩ́ Sem mʋa Ham pʋ́ Yafet.
\c 6
\s Ntsubʋlá
\p
\v 1 Brɛ́á anyánkpʋ́sa bɔwa moníbɩ ɔsʋlʋ́sʋ á, bɔkwɩɩ́ atsɩ ha amʋ́.
\v 2 Bulu abi yinhɛ́ bowun ánɩ́ anyánkpʋ́sa abi tsɩhɛ́ bʋbʋ akɩ́lɛ. Mʋ́ sʋ betsiatsía amʋ́á bʋdeklé.
\v 3 Mʋ́ʋ́ Bulu lɛ́blɩ́ ɔbɛ́ɛ, “Mɩ́ ɔŋɛ́ méetsiá anyánkpʋ́satɔ yɔ́ fɛ́ɛ́. Ɩtɔ wuhɛ́ ogyi, ɔmɛ́ɛtráa tsiá nkpa dʋn nfí lafa ɩkʋlɛ adʋanyɔ.”
\v 4 Brɛ́ ámʋtɔ pʋ́ mʋ́ ɔma a, “Nefilim” abranɩ betsiá ɔsʋlʋ́ʋ anfɩsʋ, tsúfɛ́ brégyíbrɛ́á Bulu-abɔpʋ bɔpʋ́ ɩbɩ da anyánkpʋ́sa atsɩ, bɔkwɩɩ́ á, abí ámʋ bɔbwɛ aha yilé anɩ́ bɛtɩ amʋ́ adá ɔtɛtɔ.
\v 5 Brɛ́ ámʋtɔ Bulu lówun alɩá anyánkpʋ́sa nwuntɔ ɩda amʋ́. Amʋ́ ɩklʋntɔ pʋ́ amʋ́ agywɩɩntɔ asʋn fɛ́ɛ́ igyi lakpan sɔ́ɔ́n.
\v 6 Ɩlɛhɩɛ́ hɔ Bulu ɔsɩn ánɩ́ mɔbwɛ nyankpʋsa pʋ́ mʋ ba ɔsʋlʋ́ʋ anfɩsʋ.
\v 7 Mʋ́ sʋ ɔlɛblɩ́ ɔbɛ́ɛ, “Nɛ́lɛ anyánkpʋ́sa, mbwɩ pʋ́ ntobí ánɩ́ bʋna ɔsʋlʋ́sʋ pʋ́ mbubwi ánɩ́ bʋna afútɔ́ fɛ́ɛ́ ánɩ́ nɛlɛ ba ɔsʋlʋ́ʋ anfɩsʋ lɛ́ mʋ́sʋ́; tsúfɛ́ ɩdɛ mɩ́ ɔsɩn ánɩ́ nɔbwɛ amʋ́.”
\v 8 Támɛ Bulu ansɩ́ legyi Noa ɩwɩ.
\v 9 Noa ɩwɩ asʋ́n gyí, Noa gyí ɔha wankláán, asʋkpan kʋkʋ metsiá mʋ ɩwɩ mʋ brɛ́sʋ́.
\v 10 Noa bʋ abi asa, Sem mʋa Ham pʋ́ Yafet.
\v 11 Támɛ ɔsʋlʋ́sʋ ahá atráhɛ fɛ́ɛ́ bʋgyi aha laláhɛ, asʋkpangyí ɛ́ labʋ́lá ɔsʋlʋ́sʋ.
\v 12 Bulu lówun alɩá ɔsʋlʋ́sʋ fɛ́ɛ́ layíntá, tsúfɛ́ aha fɛ́ɛ́ bʋtsie nkpa laláhɛ.
\v 13 Mʋ́ sʋ Bulu lɛ́bla Noa ɔbɛ́ɛ, “Nabwɛ́ agwɩɩn ánɩ́ nɛ́hɩ ahá fɛ́ɛ́ plɩ́plɩ́plɩ́, tsúfɛ́ asʋkpangyí labʋ́lá ɔsʋlʋ́sʋ fɛ́ɛ́. Ɩbwɛ́bwɛ́ɛ́bwɛ́ nɛ́hɩ ɔsʋlʋ́ʋ mʋ́a anyánkpʋ́sa fɛ́ɛ́.
\v 14 Mʋ́ sʋ pʋ oyí kpekplé sire ɔklʋn, afʋbwɛ mbu wa mʋ́tɔ́; afʋpʋ kóotáa kpa mʋ́tɔ́ pʋ́ mʋ́ ɔma pʋ tin mʋ́ ɔtsakpá fɛ́ɛ́.
\v 15 Fésiré mʋ́ ɩbɔwa ɩswɩ́ ayabi alafana aduenu (450). Ɩbɛ́tɛɩ́ ayabi aduesienɔ́-nu(75). Ɩbɔ́fʋá ayabi adʋana-nu (45).
\v 16 Bua mʋ́, afʋlɛ ɔkpa yabi-ɩkʋlɛ mʋ́a ɩfʋn bomli mʋ́, há alɩá mʋ́tɔ́ móoklun. Bwɛ otsiákpá́ wa ayasɩ, nsɩnɛ́ pʋ́ ɔsʋ́sʋ́, afʋwa mʋ́ obu ɔnɔ́ ɩklʋn.
\v 17 Nɛ́ha ntsu bɔ́bʋlá kɩ́tá ɔsʋlʋ́ʋ. Ɩbɔ́mɔ tógyítɔ́ ánɩ́ ɔŋɛ́ ɩbʋ mʋ́tɔ́, ɩ́bʋ nwulʋ́táa asɩ. Tógyítɔ́ bówie \bɛ́mɛ ntsu.
\v 18 Támɛ nɛ́ka ntam há fʋ́ ánɩ́ fʋ́a fʋ́ ká pʋ́ fʋ́ abí mʋ́a amʋ́ aká bówie ɔklʋn amʋtɔ.
\v 19 Pʋ mbwɩ ánɩ́ bʋbʋ ɔsʋlʋ́sʋ anyɔ-anyɔ, ɔtsɩ mʋ́a oyin bɔwa ɔklʋn amʋtɔ, fʋ́a ámʋ nyɔ amlɩnya nkpa.
\v 20 Tótógyítɔ́ anyɔ, mbubwi, mbwɩ akugyíakʋ pʋ́ tógyítɔ́á ɔtɛnátɩ́ ɔsʋlʋ́ʋ anfɩsʋ ɔbɛ́ba betsiá fʋ́ wá nyá nkpa.
\v 21 Pʋ atogyihɛ kugyíkʋá bʋtegyi wa mʋ́tɔ́ ha fʋ́ ɩwɩ pʋ́ amʋ́.”
\v 22 Noah lɔ́bwɛ tótógyítɔ́ pɛpɛ́ɛ́pɛ́ fɛ́ alɩá Bulu lɛ́bla mʋ.
\c 7
\s Ntsubʋlá Ámʋ
\p
\v 1 Mʋ́ʋ́ Bulu lɛ́bla Noah ɔbɛ́ɛ, “Fʋ́a fʋ́ wóyí fɛ́ɛ́ mlɩbowie ɔklʋn amʋtɔ, tsúfɛ́ ɔyɩ́ anfɩtɔ fɛ́ɛ́ á, mlɩtɔbwɛ́ tɔ́á ntekle.
\v 2 Pʋ mbwɩ ánɩ́ amʋ́ ɩwɩ lɛtɩn pʋ́ amʋ́á amʋ ɩwɩ mɛtɩn ɔtsɩ mʋ́á oyin asienɔ́-asienɔ,
\v 3 mbubwi atsɩ mʋ́a ayin asienɔ́-asienɔ́ wa ɔklʋn amʋtɔ. Atsɩ mʋ́a ayin bʋtsía mʋ́tɔ́, mɛ́nɩ amʋ́tɔ́ akugyíakʋ bétsiá nkpa ntsubʋlá ámʋ ɔma.
\v 4 Kwasieda ɩkʋlɛ ɔma a, nɛ́ha nyankpʋ obotswie nkɛ adʋana. Nɔ́wa akɩankpatɔá nɔbwɛ, bʋ́bʋ ɔsʋlʋ́ʋ anfɩsʋ okugyíkʋ ntsu.
\v 5 Noah lɔ́bwɛ tógyítɔ́á Bulu lɛ́bla mʋ ɔbɛ́ɛ ɔbwɛ́ɛ.
\v 6 Noah lɔ́hɔ nfí alafasie (600) asa ntsubʋlá kɩ́tá ɔsʋlʋ́ʋ amʋ lɛba.
\v 7 Noah mʋa mʋ ka pʋ́ mʋ abí mʋ́a amʋ́ aká bowie dáka-ɔklʋn ámʋtɔ, bʋmɛmɛ ntsu.
\v 8-9 Mbwɩ mʋ́a mbubwi ánɩ́ bʋtekísí pʋ́ amʋ́á bʋtamakísí amʋ́ ɛ́ asienɔ́-asienɔ́ ánɩ́ betsiá ɔsʋlʋ́ʋ amʋsʋ, atsɩ mʋ́a ayin pʋ́ Noah bowie ɔklʋn amʋtɔ fɛ́ alɩá Bulu lɛ́bla mʋ.
\v 10 Nkesíénɔ́ ɔma a, ntsu lɔbʋlá ɔsʋlʋ́ʋ amʋsʋ fɛ́ɛ́.
\v 11 Brɛ́á Noah lɔ́hɔ nfí lafasie (600), mʋ́ ɔtsra nyɔɔsɩtɔ, ɛkɛ dúasienɔ́sɩ́sʋ (16) á, ntsu letitíɩ tsu ɔsʋlʋ́tɔ, nyankpʋ ɛ́ letií tswíe akpɔnkpɔntɩ.
\v 12 Nyankpʋ amʋ lótswíe alɩɩ nkɛ adʋana (40).
\v 13 Ɛkɛ ámʋ, ɛkɛ ámʋ, Noah mʋa mʋ ka mʋ́a mʋ abí, Sem mʋa Ham pʋ́ Yafet, amʋ́a amʋ́ aká bowie ɔklʋn amʋtɔ.
\v 14 Amʋ́a mbwɩ, pututɔ pʋ́ wóyítɔ́ mbwɩ, atukúrííbi mʋ́a akpɔnkpɔntɩ akugyíakʋ, mbubwi pʋ́ mbwɩ wɔ́lɩ́hɛ́ akugyíakʋ ɛ́ bowie ɔklʋn amʋtɔ.
\v 15 Mbwɩ anyɔ-anyɔ lóbowie ɔklʋn amʋtɔ.
\v 16 Mbwɩ anyɔ-anyɔ, ɔtsɩ mʋ́a oyin okugyíɔkʋ odu, fɛ́ alɩ ámʋ́ʋ́ Bulu lɛ́blɩ́ ámʋ lóbowie mʋ́tɔ́.
\v 17 Nkɛ adʋana (40) fɛ́ɛ́ á, ntsu ámʋ lɔ́bʋlá dɩ́nká ɔsʋlʋ́sʋ alɩɩ ilotsu ɔklʋn amʋ.
\v 18 Brɛ́á ntsu ámʋ ɩdɛbʋlá tsɩ́a ɔsʋlʋ́sʋ á, ɔklʋn amʋ lɔ́fʋ dɩ́nká ntsu ámʋ ansɩ́tɔ́.
\v 19 Ntsu ámʋ lɔ́bʋlá alɩɩ há ɔsʋlʋ́ʋ, abʋ pʋ́ tógyítɔ́á ɩbʋ nwʋlʋ́táa asɩ fɛ́ɛ́ lɔbʋlá tín.
\v 20 Ntsu lɔbʋlá ayabi adʋanyɔ-nyɔ (22) dɩ́nká ɩbʋá ɩlɔfʋá dʋ́n ɔyɩ́tɔ́ fɛ́ɛ́sʋ́.
\v 21 Tógyítɔ́á igyi akɩankpatɔ ɔsʋlʋ́sʋ brɛ́ ámʋtɔ: mbubwi, wóyítɔ́ mbwɩ, pututɔ mbwɩ pʋ́ mbwɩ aputúpútútɔ́ okugyíɔkʋ pʋ́ anyankpʋ́sa fɛ́ɛ́ bɛmɛ ntsu wú.
\v 22 Tógyítɔ́á ɩtɔfʋ́ ɔŋɛ́, íletsiá ɔsʋlʋ́sʋ lówu.
\v 23 Bulu lɔ́fwɩ tógyítɔ́á ɩbʋ ɔsʋlʋ́sʋ fɛ́ɛ́ tsítsá: anyankpʋ́sa pʋ́ mbwɩ, akɩankpatɔ ánɩ́ bʋbʋ ɔsʋlʋ́sʋ pʋ́ mbubwi ánɩ́ bʋbʋ afútɔ́. Noa mʋa mʋ ahá pʋ́ ntobí ámʋ́ʋ́ bʋbʋ mʋ wá ɔklʋn amʋtɔ pɛ́ lési.
\v 24 Ntsu ámʋ lɔbʋlá dɩ́nká ɔsʋlʋ́sʋ, nkɛ lafakʋlɛ aduenu (150).
\c 8
\s Ntsu Ámʋ Kpɩ
\p
\v 1 Bulu lɛ́kaɩn Noa mʋa mbwɩ ámʋ́ʋ́ bʋbʋ ɔklʋn amʋtɔ fɛ́ɛ́sʋ́. Ɔlɛha afú lɔtsʋn ɔsʋlʋ́sʋ, ntsu ámʋ lɔ́wa kpɩ bɩ.
\v 2
\p Ntsu ámʋ́ʋ́ ɩdɛwɩ́ dalɩ ɔsʋlʋ́tɔ ámʋ lɛkatin, nyankpʋ amʋ ɛ́ lési tswíe.
\v 3 Mʋ́ sʋ nkɛ lafakʋlɛ aduenu ámʋ ɔma a, ntsu ámʋ́ʋ́ ɩlɔbʋlá amʋ lɔwa kpɩ bɩ.
\v 4 Tsra anu ɔma pɛ́pɛ́ɛ́pɛ́, tsú ɛkɛá ntsu ámʋ lɔ́bʋlá, igyi ɔtsra síénɔ́sɩ́tɔ ɛkɛ idu-asienɔ́sɩ́ a, ɔklʋn amʋ lébesi ɩbʋ Araratsʋ.
\v 5 Tsra anyɔ mʋ́a ɩfʋn ɔma, ɔtsra idúsɩ́tɔ ɛkɛ gyankpapʋ a, ntsu ámʋ́ʋ́ ɩbʋ mʋ́sʋ́ ɩdɛkpɩ alɩɩ abʋ atráhɛ ɔtántráa lɔwa letin bɩ.
\v 6 Nkɛ adʋana ɔma a, Noah léfinkí nfánsɩrɩ́ ámʋ́ʋ́ ɔlɛlɛ wá daka ámʋ ɩwɩ ámʋ.
\v 7 Mʋ́ʋ́ ɔlɛlɛ klankpa ɔkʋ dálɩ mʋ́tɔ́. Klankpa ánfɩ létsiá fúlí yɔ́, sankí bá alɩɩ ntsu ámʋ lɛ́kpɩ ɔsʋlʋ́sʋ.
\v 8 Ɔlɛlɛ abrɔ́dʋma ɔkʋ sɩ́sɩ́ anɩ́ ɔkpɛ́kɩ ánɩ́ ntsu ámʋ lakpɩ́ ɔsʋlʋ́sʋ.
\v 9 Támɛ abrɔ́dʋma ámʋ ménya ɔtɩ́nɛ́á obógyonká, tsúfɛ́ ntsu trá ɩbʋ ɔsʋlʋ́ʋ amʋsʋ. Mʋ́ sʋ ɔlɛsankí bá, Noa lɛ́tɩnkɩ́ ɩbɩ, kɩ́tá mʋ wá ɔklʋn amʋtɔ.
\v 10 Nkensíénɔ́ ɔma a, Noa lɛ́la lɛ́ abrɔ́dʋma ámʋ.
\v 11 Séi ánfɩ mʋ́, brɛ́á ɔlɛsankí bá ntʋpwɛ́ brɛ́ á, nfɔ oyí fɩtáa blɔ́blɔ́ tin mʋ ɔnɔ́. Ɩnʋ á, Noa lówun ánɩ́ ntsu ámʋ lakpɩ́ lɛ́ ɔsʋlʋ́sʋ.
\v 12 Oletsiá nkensíénɔ́ ɔma a, ɔlɛtráa lɛ abrɔ́dʋma ámʋ, támɛ séi mʋ́ á, ɔmɛtrá lasánkí bá.
\v 13 Brɛ́á Noa lɔ́hɔ nfí lafasie mʋ́a ɩkʋlɛ (601), ɔtsra gyankpapʋtɔ ɛkɛ gyankpapʋ a, ntsu ámʋ lakpɩ́ ɔsʋlʋ́sʋ fɛ́ɛ́ tá. Mʋ́ʋ́ Noa lóbwií ɔklʋn amʋsʋ, ólowun ánɩ́ ɔsʋlʋ́sʋ lawʋlɩ.
\v 14 Ɔtsra nyɔɔsɩ, ɛkɛ adʋanyɔ-sienɔ́sɩ́ (27) a, ɔsʋlʋ́ʋ lawʋlɩ wéséwésé.
\v 15 Mʋ́ʋ́ Bulu lɛ́bla Noa ɔbɛ́ɛ,
\v 16 “Mlɩ fɛ́ɛ́ mlɩdalɩ ɔklʋn amʋtɔ.
\v 17 Si mbwɩ mʋ́a mbubwi amʋ fɛ́ɛ́, mɛnɩ bɛtalɩ́ gyí atɔ́, kpá amʋ́ ɩwɩ, klɛ́ɩ́ tsɔ́tsɔɔtsɔ.”
\v 18 Mʋ́ʋ́ Noa, mʋ ka mʋa mʋ abí pʋ́ ámʋ aká bɛdalɩ ɔklʋn amʋtɔ.
\v 19 Mʋ́ sʋ ɔbwɩgyíɔbwɩ, okugyíɔkʋá ɔtɔwɔ́lɩ́, obubwigyíobubwi pʋ́ tógyítɔ́á ɔtɛnátɩ́ ɔsʋlʋ́sʋ anyɔ-anyɔ, bɛdalɩ ɔklʋn amʋtɔ.
\v 20 Noa lósun asubwi, ɔtɩ́nɛ́á ɔbɛ́talɩ́ há Bulu igyí. Ɔlɛkɩtá ɔbwɩ-gyí-ɔbwɩ pʋ́ obubwigyíobubwi ánɩ́ mʋ ɩwɩ lɛtɩn ɔkʋlɛ, ɔ́lɔpʋhá Bulu igyí.
\v 21 Atɔ tɔhɛ́ ámʋ lɔwa Bulu ɔfan. Mʋ́ sʋ ɔlɛblɩ́ tsú mʋ ɩklʋntɔ ɔbɛ́ɛ, “Mmɛ́ɛtrá lwɩɩ́ ɔsʋlʋ́ʋ ɛkɛkɛɛkɛ, hɩ́ akɩankpatɔ fɛ́ɛ́ anyánkpʋ́sa lakpan ánɩ́ bɔ́bwɛ sʋ, tsúfɛ́ nyankpʋsa ɩklʋn tekle lakpan bwɛ tsú nyebitɔ. Mmɛ́ɛtrá hɩ akɩankpatɔ fɛ́ɛ́ fɛ́ alɩá nabwɛ́ ɛkɛkɛɛkɛ.
\v 22 Nɩ́ ɔsʋlʋ́ʋ anfɩ lenya ɩbʋ nʋ mʋ́ á, atɔ́ dubɩ́ pʋ́ atɔ́ kpɔtɩ́bɩ́, atsalɩ pʋ́ okunkúbɩ, nyankpʋtswíebɩ pʋ́ lɩlɩbɩ́, ɔyɩ kɛhɛ pʋ́ onyé méesi bá.”
\c 9
\s Bulu Lɛ́ka Ntam Há Noa
\p
\v 1 Bulu lóyulá Noa mʋa mʋ abí, bláa amʋ́ ɔbɛ́ɛ, “Mlɩkwɩɩ, amlɩbʋla ɔsʋlʋ́sʋ.
\v 2 Mbwɩkɩ́tá-atɔ, akpɔnkpɔntɩ pʋ́ atukurííbi, mbubwi pʋ́ ntsutso aye fɛ́ɛ́ bénya fʋ́ ifú. Napʋ́ amʋ́ wá fʋ́ asɩ.
\v 3 Napʋ́ tógyítɔ́á ɩbʋ nkpa, ɩ́tɛnátɩ́ bwɛ́ atogyihɛ há fʋ́, fɛ́ alɩá nɔpʋ ɩfá mʋ́a nyí abi swiehɛ́ há mlɩ.
\v 4 Támɛ mlɩmáwɩ ɔbwɩ iye ánɩ́ obugya bʋ mʋ́tɔ́.
\v 5-6 Nɔbwɛ nyankpʋsa fɛ́ alɩá ngyi. Mʋ́ sʋ nɛ́bɩtɩ́ ɔbwɩ-gyí-ɔbwɩ ntɛ́ɛ nyankpʋsagyínyankpʋsa ánɩ́ ɔlɔmɔ́ nyankpʋsa ɩsʋ. Nɩ́ ɔbwɩ ɔkʋ ɔmɔ́ ɔha a, mʋ ɛ́ bʋmɔ́ mʋ. Ɔhagyíɔha ánɩ́ ɔmɔ́ mʋ ba á, mʋ ɛ́ bʋmɔ́ mʋ.
\v 7 Tsú séi ánfɩ á, kwɩɩ afʋnya abí tsɔtsɔɔtsɔ, amlɩkwɩɩ bʋla ɔsʋlʋ́sʋ. Ee! Mlɩkwɩɩ, amlɩbʋla ɔsʋlʋ́sʋ fɛ́ɛ́.”
\v 8 Mʋ́ʋ́ Bulu lɛ́bla Noa mʋa mʋ abí ɔbɛ́ɛ,
\v 9 “Mɩ́a fʋnyɔ, fʋ́ abí-aná
\v 10 pʋ́ akɩankpatɔ okugyíkʋá oletsiá fʋ́ wá daka ámʋtɔ -mbubwi, wóyítɔ́ mbwɩ pʋ́ mbwɩ-kɩ́tá atɔ -akɩankpatɔ okugyíɔkʋá ɔbʋ ɔsʋlʋ́sʋ, abɛ́ka ntam há aba.
\v 11 Ndɛ ntam ka mbɛ́ɛ, mmɛ́ɛtrá ha ntsu ɩbʋla mɔ akɩankpatɔ, ɩhɩ ɔsʋlʋ́ʋ fɛ́ɛ́ ɛkɛkɛɛkɛ.”
\v 12 Mʋ́ʋ́ Bulu lɛ́tra blɩ́ ɔbɛ́ɛ, “Ɩ́nɩ gyí ntam amʋ osúna ánɩ́ mɩ́a fʋnyɔ anɩdɛ́ka há aba pʋ́ akɩankpatɔ okugyíɔkʋá ɔbʋ fʋ́ wá brɛ́ fɛ́ɛ́tɔ́ nɩ́.
\v 13 Napʋ́ mɩ́ nyankpʋtáa dɩ́nká nwʋlʋ́táasʋ, ánɩ́ ɩbɔ́bwɛ ntam amʋ osuná há mɩ́a ɔyɩ́tɔ́ fɛ́ɛ́.
\v 14 Brégyíbrɛ́á nyankpʋtáa ɩdɩ́nká nwʋlʋ́táasʋ mlowun mʋ́ á,
\v 15 nɛ́kaɩ́n mɩ́ ntam ánɩ́ nɛka há fʋ́a akɩankpatɔ okugyíɔkʋ, ánɩ́ mmɛ́ɛtráa ha ntsu ɩbʋla hɩ akɩankpatɔ fɛ́ɛ́ ɛkɛkɛɛkɛ.
\v 16 Brégyíbrɛ́á nyankpʋtáa ɔdálɩ dɩnká nwʋlʋ́táasʋ á, nówun mʋ́, káɩ́n ntam amʋ́ʋ́ mɩ́a akɩankpapʋá bʋbʋ ɔsʋlʋ́sʋ anɩlaká há aba ámʋsʋ.
\v 17 Mʋ́gyí ntam ánɩ́ naká há akɩankpatɔ fɛ́ɛ́ nɩ́.”
\s Noa Mʋa Mʋ Abí
\p
\v 18 Noa abíá bɛdalɩ tsu dáka-ɔklʋn amʋtɔ gyí Sem, Ham pʋ́ Yafet. (Ham lɔ́kwɩɩ́ Kanaan.)
\v 19 Mʋ abi asa ánfɩtɔ ɔyɩ́tɔ́ ahá fɛ́ɛ́ bɛlɩn tsu, dásáɩ́n wá ɔyɩ́tɔ́ fɛ́ɛ́ nɩ́.
\v 20 Noa gyí ɔdɔtɔpʋ gyankpapʋá ɔlɔdɔ nyí-abí ɔsʋlʋ́sʋ nɩ́.
\v 21 Ɛkɛ ɔkʋ olonu nyí-abí ámʋtɔ ntá ámʋ ɩkʋ bʋ́. Ɔlɔwɔɩ́ atɔ́, klɛdɩ yayá mʋ tati obuto.
\v 22 Brɛ́á Ham, ɔ́lɔkwɩɩ́ Kanaan lóyowun mʋ sɩ da yayá á, ɔlɛnatɩ́ yɛ́bla mʋ apíó abanyɔ́́ ámʋ.
\v 23 Sem mʋ Yafet botsu tati fʋ́á, nátɩ́ ɔma-ɔma wíe tati obu ámʋtɔ, bɔpʋ yóbun amʋ́ sɩ́. Beki nwun asa bɔpʋbun mʋ, mɛ́nɩ bʋmóowun amʋ́ yayátɔ́.
\v 24 Noa lɔ́kʋsʋ́, ansɩtɔ́ lɛtɩtɩ́ɩ mʋ, ólonu tɔ́á mʋ bi kʋsʋ lɔ́bwɛ á,
\v 25 ɔlɔlwɩɩ́ Kanaan abí-aná ɔbɛ́ɛ,
\v 26 “Ɩlwɩɩ́ ɩbá Kanaan mʋa mʋ abí-anásʋ́. Bɔ́bwɛ nkpábitɔ ɔkpábi há amʋ́ apíó.
\v 27 Sem Bulu oyúla mʋ, Kanaan ɔbwɛ mʋ ɔkpábi. Bulu ɔtɛ́ɩ Yafet ɔsʋlʋ́ʋ ɔka fɛ́ɛ́. Yafet mʋa Sem abí-aná bʋtsía abatɔ amʋ́ tati mbuto. Kanaan ɔbwɛ́ɛ Yafet ɔkpábi.
\v 28 Ntsubʋlá ámʋ ɔma a, Noa létsiá nfí alafa-asa aduenu.
\v 29 Ɔlɔhɔ nfí alafa-kwebá aduenu asa olowu.
\c 10
\s Ɔmá-ɔmá Lɛlɩn Tsu Noa Abí-anátɔ́
\p
\v 1 Noa abí Sem mʋa Ham pʋ́ Yafet abí-aná ɩlɩ́ntɔ nɩ́. Bɔkwɩɩ́ abí-aná ánfɩ ntsu-bʋlá ámʋ ɔma.
\p
\v 2 Yafet abí gyí, Gomer, Magog, Madai, Yawan, Tubal, Mesek pʋ́ Tira.
\v 3 Gomer abí gyí, Askenas, Rifat mʋa Togama.
\v 4 Yawan abí gyí, Elisa, Tarsis, Kitim pʋ́ Rodanim.
\v 5 Ahá ánfɩtɔ ɔpʋ-ɔnɔ́ atsiápʋ́ bɛlɩn dasáɩ́n yétsiá ɔmá, ɔsʋlʋ́sʋ amʋ́ abusuansʋ. Okugyíɔkʋ mʋa mʋ ɩtɔ́ɩ.
\v 6 Ham abí gyí, Kus, Misraim, Put pʋ́ Kanaan.
\v 7 Kus lɔ́kwɩɩ́ Seba, Hawila, Sabta, Raama mʋa Sabteka. Mʋ́ʋ́ Rama lɔ́kwɩɩ́ Seba mʋa Dedan.
\v 8 Kus lɔ́kwɩɩ́ Nimrod, ɔhá ánɩ́ olefi asɩ wá ɔyilékpá tsia ɔsʋlʋ́sʋ bɩ.
\v 9 Ɔlɔbwɛ ɔtapʋ́ kpɔnkpɔntɩ Bulu ansɩ́tɔ́. Mʋ́ sʋ bɔpʋbwɛ́ blɩ́bi bɛɛ, “Fɛ́ Nimrod, Bulu ansɩ́tɔ́ ɔtapʋ́ kpɔnkpɔntɩ.”
\v 10 Mʋ iwíe ogyíkpá lɔkʋsʋ́ tsú Babel, Erek, Akad pʋ́ Kaine ánɩ́ ɩbʋ Sina ɔsʋlʋ́sʋ.
\v 11 Ɔsʋlʋ́ʋ amʋsʋ ɔlɔ́kʋsʋ́ tsú yɛ́klɩ́ Niniwe, Rohobot-Ir pʋ́ Kala
\v 12 mʋ́a Resen, ígyi wúlu kpɔnkpɔntɩ ánɩ́ ɩda Niniwe mʋ́a Kala nsɩnɛ́.
\v 13 Mʋ́ʋ́ Misraim lɔ́kwɩɩ́ Ludim mʋa Ananim pʋ́ Lehabim mʋa Naftuhim
\v 14 pʋ́ Patrusim pʋ́ Kasluhim ánɩ́ Filistifɔ bɛlɩn tsu mʋtɔ, pʋ́ Kaftorim.
\v 15 Kanaan lɔ́kwɩɩ́ Sidon. Mʋ bi gyankpapʋ pʋ́ Het
\v 16 mʋa Yebusifɔ pʋ́ Amorifɔ pʋ́ Girgasifɔ
\v 17 pʋ́ Hiwifɔ pʋ́ Arkifɔ pʋ́ Sinifɔ
\v 18 pʋ́ Awadifɔ pʋ́ Semarifɔ pʋ́ Hamatifɔ. Mʋ ɔma asa Kanaanfɔ abusuanfɔ bɛdasáɩ́n.
\v 19 Kanaanfɔ ɔmá lɔkʋsʋ́ tsú Sidon pʋ́yɔ́ Gera ɩfʋ́n, alɩɩ yéwie Gasa, pʋ́dáfá fɔyɔ́ Sodom, Gomora, Adma pʋ́ Seboim kpɛ́tʋ Lasa.
\v 20 Amʋ́gyí Ham abí, amʋ́ abusuan pʋ́ ɔmá nɩ́ Ɔmá ámʋ kugyíkʋ ɔsʋlʋ́ʋ pʋ́ amʋ́ ɔblɩ́ ɔtsan.
\p
\v 21 Sem, ógyi Yafet mʋ dɛhɛn amʋ aná gyí Haber abusuan.
\v 22 Mʋ abí gyí, Elam mʋa Asur pʋ́ Arfakaad pʋ́ Lud mʋa Aram.
\v 23 Aram abí gyí Us mʋ́a Hul pʋ́ Geter pʋ́ Mesek.
\v 24 Arfakaada lɔ́kwɩɩ́ Sela. Sela lɔ́kwɩɩ́ Eber.
\v 25 Bɔkwɩɩ́ abi anyɔ há Eber. Ɔdɛ́hɛn ɩdá gyí Peleg, mʋ brɛ́sʋ́ beyeye ɔsʋlʋ́ʋ nɩ. Mʋ pio gyí Yoktam.
\v 26 Yoktam lɔ́kwɩɩ́ Almodad, Selef pʋ́ Hasamawe mʋa Yera,
\v 27 Hodoram mʋa Usal pʋ́ Dikla,
\v 28 Obal mʋa Abimael pʋ́ Seba.
\v 29 Ofir mʋa Hawila pʋ́ Yobab. Amʋ́gyí Yoktan abí nɩ́.
\v 30 Betsiá tsú Mesa yówie Sefa owí ɔkplɩ́wíékpá ɩbʋsʋ.
\v 31 Ɩ́nɩ gyí Sem abí-aná, amʋ́ abusuan, amʋ́ ɔblɩ́ pʋ́ amʋ́ ɔsʋlʋ́ʋ nɩ.
\p
\v 32 Alɩ́ Noa abusuan ɩlɩ́ntɔ ámʋ ɔmá-ɔmá pʋ́ alɩá beyeye ɔmá ámʋtɔ ntsu-bʋlá ámʋ ɔma igyi nɩ́.
\c 11
\s Ayibi-obu Yí Babel Wúlutɔ
\p
\v 1 Bɩ́mbɩ́ ámʋ a, ɔyɩ́tɔ́ ahá fɛ́ɛ́ bʋtɛblɩ́ ɔblɩ́ ɔkʋlɛ.
\v 2 Brɛ́á bʋdɛyɔ bʋ́dɛbá, bʋ́deki owí ɔdalɩkpa nsáɩntɔ ɔsʋlʋ́sʋ á, bɛba bowie ɔsʋlʋ́ʋ ɩkʋá ɩda patapla Babilonia, betsiá ɩnʋ.
\v 3 Ɩnʋ bɛbláa aba bɛɛ, “Mlɩha apʋ ɩsɩ da abríkisi, atɔ mʋ́ ogyátɔ́, ɩbwɛ kpékplékpé. Mʋ́ sʋ benya abríkisi ánɩ́ bɔ́pʋyi obu, bɔpʋ kóotáa wá mʋ́ nsɩnɛ́ pʋ́kɩ́tá mʋ́ tsá aba.
\v 4 Mʋ́ʋ́ bɛblɩ́ bɛɛ, “Ɩ́nɩá anɩlanyá ɩ́nɩ á, mlɩha ada wúlu kpɔnkpɔntɩ ɩkʋ, ayi ayibi-obu tɩ́ntɩ́ɩ́ntɩ́n ɩkʋá ibóyowie nwʋlʋ́táatɔ, apʋbwɛ ɩdá ha anɩ ɩwɩ, ɩha abwɛ ɩkʋlɛ, fówun anɩmɛ́ɛdasáɩ́n ɔsʋlʋsʋ fɛ́ɛ́.”
\p
\v 5 Ɩnʋ anɩ Wíe Bulu lɛ́kplɩ́ ba bɛkɩ wúlu kpɔnkpɔntɩ pʋ́ ayibi-obu tɩ́ntɩ́ɩ́ntɩ́n ámʋ́ʋ́ bʋdeyíi amʋ.
\v 6 Mʋ́ʋ́ ɔlɛblɩ́ ɔbɛ́ɛ, “Séi ánfɩ á, ahá ánfɩ babwɛ́ ɩkʋlɛ, bʋ́dɛ ɔblɩ́ ɩkʋlɛ blɩ́. Ɩ́nɩ gyí tɔ́á bafi asɩ bʋdɛbwɛ nɩ́. Mʋ́mʋ́ ɩmɔ́ɔwa ɔpá kʋ́ráá á, bɛ́talɩ́ bwɛ́ tótógyítɔ́á bʋdeklé!
\v 7 Mlɩha akplɩ yɔ ayɛfrá amʋ́ ɔblɩ́ ámʋ, mɛ́nɩ bʋmɛ́ɛtrá nu aba asɩ.”
\v 8 Mʋ́ sʋ anɩ Wíe Bulu lɛ́da amʋ́ sáɩ́n wá ɔsʋlʋ́sʋ, besi wúlu kpɔnkpɔntɩ ámʋ da.
\v 9 Bɛtɩ wúlu kpɔnkpɔntɩ ámʋ Babilon (Babel), tsúfɛ́ ɩnʋ Bulu lɛ́fra ahá ámʋ fɛ́ɛ́ ɔblɩ́, bɔkʋsʋ́ tsú ɩnʋ dásáɩ́n wá ɔsʋlʋ́sʋ fɛ́ɛ́ nɩ́.
\s Sem Ɩlɩ́ntɔ
\r (Brɛ́tɔ́ Asʋ́n 1pʋ 1:24-27)
\p
\v 10 Sem ɩlɩ́ntɔ nɩ́. Brɛ́á ntsu lɔbʋlá ɔsʋlʋ́sʋ fɛ́ɛ́ ɔma, nfinyɔ á, Sem lɔ́hɔ nfí lafa-ɩkʋlɛ (100), ɔ́lɔkwɩɩ́ obiyímbi ánɩ́ bɛtɩ mʋ Afaksad.
\v 11 Mʋ ɔma a, Sem lɛ́latsíá nfí alafa-anu (500) trá kwɩɩ́ abí.
\v 12 Afaksad lɔ́hɔ nfí adʋasa-nu (35), ɔ́lɔkwɩɩ́ Sela.
\v 13 Sela ɔma a, Afaksad lɛ́latsíá nkpa nfí alafa-ana mʋ́a asa (403), trá kwɩɩ́ abí atsɩ mʋ́a ayin.
\v 14 Sela lɔ́hɔ nfí adʋasa (30), ɔ́lɔkwɩɩ́ Eber.
\v 15 Eber ɔma a, Sela lɛ́tra tsiá nkpa nfí alafa-ana mʋ́a asa (403), trá kwɩɩ́ abí.
\v 16 Eber lɔ́hɔ nfí adʋasa-ana (34), ɔ́lɔkwɩɩ́ Peleg.
\v 17 Peleg ɔma a, Eber lɛ́tra tsiá nkpa nfí alafa-ana adʋasa (430), trá kwɩɩ́ abí.
\v 18 Peleg lɔ́hɔ nfí adʋasa (30), ɔ́lɔkwɩɩ́ Reu.
\v 19 Reu ɔma a, Peleg lɛ́latsíá nkpa nfí alafa-anyɔ mʋ́a ikwebá (209), trá kwɩɩ́ abí.
\p
\v 20 Reu lɔ́hɔ nfí adʋasa-anyɔ (32), ɔ́lɔkwɩɩ́ Serug.
\v 21 Serug ɔma a, Reu lɛ́tra tsiá nkpa nfí alafa-anyɔ pʋ́ asienɔ́ (207), trá kwɩɩ́ abí.
\v 22 Serug lɔ́hɔ nfí adʋasa (30), ɔ́lɔkwɩɩ́ Nahor.
\v 23 Nahor ɔma a, Serug lɛ́tra tsiá nkpa nfí alafa-anyɔ (200), trá kwɩɩ́ abí.
\v 24 Nahor lɔ́hɔ nfí adʋanyɔ-kwebá (29), ɔ́lɔkwɩɩ́ Tera.
\v 25 Tera ɔma a, Nahor lɛ́latsíá nkpa nfí lafa-ɩkʋlɛ mʋ́a idú-kwebá (119), trá kwɩɩ́ abí.
\v 26 Tera lɔ́hɔ nfí aduesienɔ́ (70), ɔ́lɔkwɩɩ́ Abram, Nahor pʋ́ Haran.
\s Tera Ɩlɩ́ntɔ
\p
\v 27 Tera ɩlɩ́ntɔ nɩ́. Tera lɔ́kwɩɩ́ Abram, Nahor pʋ́ Haran. Mʋ́ʋ́ Haran lɔ́kwɩɩ́ Lot.
\v 28 Haran lówu Ur, ígyi mʋ anáin ɔsʋlʋ́sʋ, ɩ́bʋ Kaldea ɔmátɔ́ sí mʋ sɩ.
\v 29 Abram mʋa Nahor betsiá aká. Abram létsiá Sarai, Nahor ɛ́ létsiá Haran mʋ bi tsɩ́hɛ́ Milka, mʋ pio yínhɛ́ gyí Iska.
\v 30 Sarai ménya kwɩ́ɩ, sʋ ɔmɔkwɩɩ́ obí.
\p
\v 31 Tera lɛ́kpa mʋ bi Abram, mʋ sia Sarai (ógyi Abram mʋ ka), mʋ na Lot, ógyi Haran mʋ bi, botu tsú Ur, ɩ́bʋ Kaldea ɔmátɔ́ pʋ́ bɔyɔ́ Kanaan ɔmátɔ́. Támɛ brɛ́á bowie Haran wúlutɔ á, besi tsiá ɩnʋ.
\v 32 Tera lɔ́hɔ nfí alafa-anyɔ mʋ́a anu (205), ólowu Haran ɩnʋ.
\c 12
\s Bulu Lɛ́tɩ Abram
\p
\v 1 Ɩnʋ á, anɩ Wíe lɛ́bla Abram ɔbɛ́ɛ, “Dalɩ fʋ́ ɔmátɔ́, fʋ́ abusuanfɔ pʋ́ fʋ́ sɩ́ wóyí, afʋyɔ ɔmá ánɩ́ nósuná fʋ́tɔ́.
\v 2 Nɔ́bwɛ fʋ́ ɔmá kpɔnkpɔntɩ ɩkʋ ɔsɩ́. Nóyulá fʋ́, nɛ́ha fénya ɩda yilé. Fʋ́ sʋ nɔ́tsʋn yulá ahá.
\v 3 Nóyulá ahá ánɩ́ bóyulá fʋ́. Nɔ́lwɩɩ́ ahá ánɩ́ bɔ́lwɩɩ́ fʋ́. Fʋ́ sʋ nóyulá ɔsʋlʋ́sʋ abusuan fɛ́ɛ́.
\v 4 Abram lɛ́natɩ́ fɛ́ alɩá Bulu lɛ́bla mʋ. Mʋ́ʋ́ Lot ɛ́ lóbuo mʋ. Abram lɔ́hɔ nfí aduesienɔ́-nu asa ɔlɛnatɩ́ Haran.
\v 5 Ɔlɛkpa mʋ ka Sarai pʋ́ Lot, ógyi mʋ pio yínhɛ́ mʋ bi, mʋ atɔ nyahɛ́ fɛ́ɛ́, mʋ mbwɩ pʋ́ mʋ wóyítɔ́ ahá ánɩ́ bʋbʋ Haran, bɔpʋ ɔkpa yówie Kanaan ɔsʋlʋ́sʋ.
\v 6 Bɔtsʋn Kanaan ɔsʋlʋ́ʋ amʋsʋ yówie ɔtɩnɛkʋá bʋtɛtɩ́ ɩnʋ Sekem. Betsiá More ɩpʋ́tɔ́ oyí ɩkʋ asɩ. Alɩ brɛ́ ámʋtɔ á, Kanaanfɔ bʋtsie ɔsʋlʋ́ʋ amʋsʋ.
\v 7 Ɩnʋ Bulu lɛ́lɛ ɩwɩ ɔwan súmá Abram, blɩ́ ɔbɛ́ɛ, “Nɔ́pʋ ɔsʋlʋ́ʋ anfɩ há fʋ́ abí-aná. Mʋ́ʋ́ Abram lósun asubwi ɩnʋ pʋ́káɩ́n alɩá Bulu lɛ́lɛ ɩwɩ ɔwan súná mʋ ɩnʋ.
\v 8 Mʋ́ ɔma a, Abram lótu tsú ɩnʋ yɔ́ ɔsaasɩ ɩfʋ́n, yési mʋ tati-obu, tsíá ɩbʋá ɩbʋ Babel owí opwiékpa ɩfʋ́n. Oletsiá mánta Babel, ɩ́da owí ɔkplɩ́wíékpá. Ai wúlu ɩda owí opwiékpa. Ɩnʋ ɛ́ oleyi asubwi, kpólí Bulu ɩdá ɩnʋ.
\v 9 Tsú ɩnʋ á, ɔlɔyɔ nkpá pʋ́ ansɩ́ kɩ́ɩ Negev, ɔsaasɩ́ ɩfʋ́n.
\s Abram Mʋa Sarai bɔyɔ Egyipte
\p
\v 10 Akʋ́n lɛhɩɛ ba ɔsʋlʋ́ʋ amʋsʋ. Mʋ́ sʋ Abram léyetsiá Egyipte kpalobí, tsúfɛ́ akʋ́n ámʋ ɔnɔ́ lɛhɩɛ wá ɔnlɩn.
\v 11Ɔlɛta Egyipte wie tá á, ɔlɛbláa mʋ ka Sarai ɔbɛ́ɛ, “Fʋhɩ́ɛ́ fʋ́bʋ akɩ́lɛ obitebí.
\v 12 Nɩ́ Egyiptefɔ bowun fʋ á, bɛ́blɩ́ bɛɛ, “Mʋ ka nɩ́. Mlɩha amɔ mʋ, akpa mʋ ka ánfɩ si mʋ.”
\v 13 Támɛ nɩ́ fɛblɩ́ fɛɛ, mɩ́ píó gyí fʋ́ á, bɛ́kɩtá mɩ́ wankláán. Fʋ́ ɩwɩ ansigyí sʋ bʋmɔ́ɔmɔ mɩ́. Fɔ́hɔ mɩ nkpa.
\v 14 Lɛ́lɛ́, brɛ́á bowie ɩnʋ á, ɔhagyíɔha ánɩ́ olowun mʋ lɛ́blɩ́ ánɩ́ ɔbʋ akɩ́lɛ obitebí.
\v 15 Owíe wóyítɔ́ ahandɛ bowun ɔtsɩ ámʋ a, bɛyɛ́kanfʋ́ mʋ súná Farao, bɛkpa mʋ yáa mʋ mʋ wóyítɔ́.
\v 16 Mʋ́ sʋ ɔlɛkɩtá Abram wankláán, kíé mʋ akúfa, nnantwie, afrímú pʋ́ atsɩ mʋ́a ayin asumbíi pʋ́ akpɔ́sɔ́.
\v 17 Támɛ Sarai sʋ Bulu lɔ́pʋ ɩlɔ ɔtsantsan bɛdɩnká Farao wóyítɔ́ ahásʋ.
\v 18 Mʋ́ sʋ Farao lɛ́tɩ Abram, fɩ́tɛ́ mʋ ɔbɛ́ɛ, “Ntɔ fapʋ́gyímɩ alɩ? Ntogyi sʋ́ fʋmɛbláa mɩ fɛɛ, fʋ́ ká gyí ɔtsɩ ánfɩ?
\v 19 Ntogyi sʋ́ fɛbláa mɩ fɛɛ, fʋ́ píó nɩ́, tsúlá ánɩ́ ntsía mʋ? Kɩ, fʋ́ ká lɩ́ɩ́ á, kpa mʋ amlɩpʋ ɔkpa dalɩ nfɩ.”
\v 20 Farao lɛ́ha mʋ ahá bobuo amʋ́, kpá amʋ́ dálɩ ɔmá ámʋtɔ. Abram mʋa mʋ ka, amʋ́ wóyítɔ́ ahá fɛ́ɛ́ pʋ́ amʋ́ tógyítɔ́ bɛnatɩ́.
\c 13
\s Abram Mʋa Lot Abasʋmaɩ́n
\p
\v 1 Abram mʋa mʋ ka pʋ́ Lot pʋ́ tógyítɔ́á bʋbʋ bɛdalɩ Egyipte ɔsʋlʋ́sʋ.
\v 2 Abram lɛ́hɩɛ bwɛ́ ɩwɩ onyapʋ́, ɔ́bʋ mbwɩ, sika futútú mʋ́a pɛ́pɛ.
\v 3 Bɔyɔ amʋ́ ɔkpatu ámʋsʋ, bʋna gyɔpɩsʋ alɩɩ bóyówie okúku ɔsʋlʋ́á ɩda Betel mʋ́a Ai nsɩnɛ́, ɔtɩ́nɛ́ ámʋ́ʋ́ bɔkʋ tsíá ámʋ.
\v 4 Ɩnʋ Abram lɛ́lasun asubwi amʋ, óletsiá kpólí Bulu ɩnʋ.
\v 5 Lot amʋ́ʋ́ mʋa mʋnyɔ bʋna ɛ́ lɛ́hɩɛ bwɛ́ ɩwɩ onyapʋ́. Ɔbʋ akúfa, nnantswie pʋ́ atati mbu tsɔtsɔɔtsɔ.
\v 6 Mʋ́ alɩ sʋ ɔsʋlʋ́ʋ amʋ mɛtrá moní há mʋa Abram pʋ́ amʋ́ mbwɩ fɛ́ɛ́ ánɩ́ bétsiá tsukʋlɛ. Mbwɩ ámʋ bamóní dʋbɩ. Ɩnʋ adimbí ámʋ ɛ́ mɛtrá mɔtsɔ́ há amʋ́ atɔ́ ogyíkpá.
\v 7 Mʋ́ sʋ ɩtrɛ́ lɛbɛda amʋ́ nsɩnɛ́. Alɩ brɛ́ ámʋtɔ á, Kanaanfɔ pʋ́ Perisifɔ bʋtsie ɔsʋlʋ́ʋ amʋsʋ.
\v 8 Mʋ́ sʋ Abram lɛ́bla Lot ɔbɛ́ɛ, “Mehián ánɩ́ ɩtrɛ́ bétsiá mɩ́a fʋnyɔ nsɩnɛ́, ntɛ́ɛ anɩ mbwɩ akpapʋ́ nsɩnɛ́, tsúfɛ́ apíó anɩgyí.
\v 9 Ɔsʋlʋ́ʋ amʋ fɛ́ɛ́ da fʋ́dɛkɩ́ɩ a. Ha amaɩn abasʋ. Nɩ́ fótsu bɩnasʋ á, mɩ́ ɛ́ nótsu gyɔpɩsʋ. Nɩ́ fótsu gyɔpɩsʋ ɛ́ á, mɩ́ ɛ́ nótsu bɩnasʋ.
\v 10 Lot lótsu ansɩ́ fʋ́á kɩ́ɩ Yordan bʋnkpa ámʋ yɔ́ Soa ɩfʋ́nsʋ́,
\v 11 ɔtɩ́nɛ́á ɩnʋ bʋ nfɔ fɛ́ Bulu ndobí amʋtɔ, fɛ́ Egyipte ɔsʋlʋ́ʋ sɩ́sɩ́. (Mʋ́ brɛ́ Bulu mɔ́kʋ́nyá wá Sodom mʋ́a Gomora ogyá.) Mʋ́ʋ́ Lot lótsu ɩnʋ ɔsʋlʋ́ʋ amʋ. Tsú Yordan bʋnkpa yɔ́ owí opwiékpa ɩfʋ́n. Ɔlɛkpa mʋ mbwɩ pʋ́ mʋ asúmbíi, bɛmaɩ́n mʋ sɩ Abramsʋ.
\v 12 Mʋ́ sʋ Abram tsie Kanaan ɔsʋlʋ́sʋ á, Lot ɛ́ lótu yétsiá ɔsʋlʋ́á ɩbʋ mantáa Sodom pʋ́ ɔsʋlʋ́ʋ tanta awúlu akpɔnkpɔntɩ ámʋsʋ.
\v 13 Ahá ámʋ́ʋ́ bʋtsie nsɩnɛ́ ɩnʋ ámʋ bʋhɩ́ɛ́ bʋgyi awuntɔlɩnpʋ pʋ́ lakpan abwɛpʋ́ pʋ́kʋ́sʋ́ lɩ́ɩ́ Bulusʋ.
\v 14 Brɛ́á Lot lɛ́natɩ́ Abram wá á, Bulu lɛ́bla Abram ɔbɛ́ɛ, “Tsu ansɩ́ fʋa afʋkɩ tsu ɔtɩ́nɛ́ ámʋ́ʋ́ fʋlɩɩ́ ámʋ pʋya ɔsʋ́sʋ́, ɔsaasɩ, owí opwiékpa pʋ́ owí ɔkplɩ́wíékpá.
\v 15 Napʋ́ ɔsʋlʋ́ʋ amʋ́ʋ́ fʋdewúun amʋ fɛ́ɛ́ há fʋ́a fʋ́ abí-aná kusɛkusɛ.
\v 16 Nɛ́ha fʋ́ abí-aná bómoní fɛ́ osublú, mɛ́nɩ nɩ́ ɔkʋ ɔbɛ́talɩ́ kla osublú a, mʋ́mʋ́ ɔbɛ́talɩ́ kla fʋ́ abí-aná ɛ́.
\v 17 Kʋsʋ afʋnatɩ ɔsʋlʋ́ʋ amʋsʋ, tsú ɔsʋ́ beyi asɩ, afʋkɩ ɔsʋlʋ́ʋ amʋ́ʋ́ ndɛpʋhá fʋ́ ámʋ.”
\v 18 Abram lɛ́kpa mʋ tati obu, nátɩ́ yétsiá mántáa Mamre apʋ́á igyi ɔtswɛ́kpa, ɩ́bʋ Hebron ɔsʋlʋ́sʋ. Ɩnʋ ɔlɔpwɛ asubwi há Bulu.
\c 14
\s Abram Lɔ́hɔ Lot Nkpa
\p
\v 1 Nkɛ ámʋtɔ á, ɩsá lɛda ɔmá ámʋtɔ ɩnʋ. Babilon owíe Amrafel, Elasa owíe Ariok, Elam owíe Kedorlama pʋ́ Goiim owíe Tidal
\v 2 bɔkɔ awíe anu, bʋ́gyi Sodom owíe, Bela owíe, Gomorra owíe Birsa, Adma owíe Sinab, Seboiim owíe Semeber pʋ́ Bela ntɛ́ɛ Soar owíe.
\v 3 Awíe anu ánfɩ bɛ́kpa amʋ́ ɩsá akɔpʋ́ bóun Siddim, séi bʋdɛ ɩnʋ tɩ Nfɔ́lɩ paatɩ bʋnkpa/ɩlántɔ́.
\v 4 Owíe Kedorlaoma mʋa mʋ aba ámʋ begyi awíe anu ánfɩsʋ. Mʋ́ sʋ betsiá amʋ́ asɩ nfí idú-anyɔ. Ofí idú-asasɩtɔ á, bɔkʋsʋ́ lɩ́ɩ́ Kedorlaomasʋ, kíná ánɩ́ bʋmɛ́ɛtrá tsiá mʋ asɩ.
\v 5 Ofi ɔkʋlɛ ɔma a, ofí idú-anasɩtɔ á, Kedorlaoma mʋa mʋ aba awíe asa ámʋ bɛlaba bɔkɔ awíe anu ámʋ gyi amʋ́sʋ́. Begyi Refaim mʋa mʋ ɔmásʋ́, ɔtɩ́nɛ́á bʋtɛtɩ́ ɩnʋ Asterot-Karnaim, begyi Susim mʋa mʋ ahásʋ Ham, begyi Emimfɔsʋ Save-Kiriataim.
\v 6 Begyi Horifɔsʋ Edom abʋsʋ, gya amʋ́ alɩɩ yówie Elparan asɩ dimbí ámʋ ɔnɔ́.
\v 7 Bɛsankí bɛka mʋ́tɔ́ tsʋn yɔ En-misfat. Séi ánfɩ á, ɩnʋ gyí Kades nɩ. Begyi Amalekfɔ pʋ́ Amorifɔá bʋtsie Hasason-tamasʋ plɩ́plɩ́plɩ́plɩ́.
\v 8 Awíe ana ánfɩ begyi awíe amʋ pʋ́ amʋ́ ahásʋ tá á, bɛdamlí ansɩ́ kɩ awíe anu ámʋ, ígyi Sodom, Gomora, Adma, Seboiim pʋ́ Bela awíe amʋ, bɛdɩdá atɔ́ yéfia awíe ana, bʋ́gyi Elam, Goiim, Babilon pʋ́ Elasa awíe amʋ.
\v 9 Ɩlɔbwɛ awíe ana láfia awíe anu asʋ́n.
\v 10 Sáa kóotáa pʋ́ mbɔ́ dada Sidim bʋnkpa ámʋtɔ. Brɛ́á atɔ́ dɛ awíe anu ámʋ talɩ́ á, Sodom mʋ́a Gomorafɔ pʋ́ amʋ́ awíe bɛsɩrɩ́. Brɛ́á bʋsɩrɩ́ á, amʋ́ akʋ bɛkpadá wíé kóotáa mbɔ́ ámʋtɔ, átráhɛ bɛsɩrɩ́ dʋ́ yɔ́ abʋsʋ.
\v 11 Awíe ana ámʋ pʋ́ amʋ́ ɩsá akɔpʋ́ bowie Sodom mʋ́a Gomora awúlu amʋtɔ, kpá mbwɩ, kpá amʋ́ atɔ nyahɛ́ fɛ́ɛ́ pʋ́ amʋ́ atogyihɛ kʋ́ráá ɛ́ fɛ́ɛ́ nátɩ́.
\v 12 Abram mʋ bi Lot ɛ́ tsie Sodom. Mʋ́ sʋ bɛkɩtá mʋ ɛ́, kpá mʋa mʋ atɔ́ fɛ́ɛ́ nátɩ́.
\v 13 Oyin ɔkʋá bʋmɛtalɩ́ kɩ́tá mʋ nátɩ́ lɛ́sɩrɩ́ bɛbláa Hebriyin Abram asʋ́n ánɩ́ ɩlaba. Alɩ brɛ́ ámʋtɔ Abram tsie ɩpʋ́ ɩkʋá ɩbʋ Mamre, Amoriyin ámʋ bʋ́tɔ́. Mamre apíó Eskol mʋa Aner, bʋ́gyi Abram anyawíe.
\v 14 Brɛ́á Abram lónu ánɩ́ bakɩ́tá mʋ bi Lot nátɩ́ á, ɔlɛkpa mʋ wóyítɔ́ ahá alafa-asa idúkwe, bʋ́gyi akɔpʋ́, bɛ́sɩrɩ́ gya awíe ana ámʋ yɛ́tʋ amʋ́ Dan wúlutɔ.
\v 15 Mʋ́ onyé á, oleyeye mʋ ahá ámʋtɔ, bɛkpa bun amʋ́ anyábá ámʋsʋ, kɔ́ amʋ́, gyi amʋ́sʋ. Amʋ́ anyabá ámʋ akʋ bɛsɩrɩ́ yɔ́ Hoba wúluá ɩda Damasko wúlu bɩnasʋ.
\v 16 Abram akɔpʋ́ ámʋ bɔswɩɩ́ amʋ́ anyabá ámʋ tógyítɔ́á bɛba bɔkʋlá nátɩ́, bɛkpa mʋ bi Lot, atsɩ pʋ́ ahá ámʋ́ʋ́ bɛkpa nátɩ́ ámʋ fɛ́ɛ́.
\v 17 Abram légyi owíe Kedorlama mʋa mʋ aba awíe abasá atráhɛ amʋsʋ tá, ɔ́lɛsankí ɔbá á, Sodom owíe lɛ́dalɩ ba befia mʋ save, ígyi owíe bʋnkpatɔ.
\s Melkisedek Lóyulá Abram
\p
\v 18 Salem owíe Melkisedek, ógyi ɔsʋ́sʋ́ʋ́sʋ́ Bulu igyí ɔhapʋ́ lɔ́pʋ bodobodo pʋ́ ntá ba Abram, óloyulá mʋ blɩ́ ɔbɛ́ɛ,
\v 19 “Noyúlá fʋ́, Ɔsʋ́sʋ́ʋ́sʋ́ Bulu, ɔsʋ́ mʋ́a asɩ Ɔbwɛpʋ́ ámʋ ɩdátɔ́.
\v 20 Nɛkánfʋ́ fʋ́ ɔsʋ́sʋ́ʋ́sʋ́ Buluá ɔlɛkpa fʋ́ fegyi fʋ́ alupʋ́sʋ́.” Mʋ́ʋ́ Abram lɔ́pʋ ɩsá ámʋtɔ atɔ nyahɛ́ fɛ́ɛ́ iyétɔ idútɔ́ iku-kʋlɛ há mʋ.
\v 21 Sodom owíe amʋ lɛ́bla Abram ɔbɛ́ɛ, “Pʋ mɩ́ ahá ámʋ́ʋ́ fayɛ́kpa ba amʋ ha mɩ, afʋtsu atɔ tráhɛ amʋ fɛ́ɛ́.”
\p
\v 22 Támɛ Abram lɛ́lɛ mʋ́ ɔnɔ́ bláa mʋ ɔbɛ́ɛ, “Natsú ɩbɩ fʋ́á tanʋ ɔsʋ́sʋ́ʋ́sʋ́ Bulu, ɔsʋ́ mʋ́a asɩ Ɔbwɛpʋ́ ámʋ mbɛ́ɛ,
\v 23 “Mmɔ́ɔhɔ ɔfɛ́ bɩn-atɔ ntɛ́ɛ ntʋkʋta ntɛ́ɛ fʋ́ tɔtɔɔtɔ, mɛ́nɩ fʋmɛ́ɛtalɩ́ blɩ́ ɛkɛkɛɛkɛ fɛɛ, <Mɩ́lɛ́ha sʋ́ Abram lénya ɩwɩ.>
\v 24 Mmɔ́ɔhɔ tɔtɔɔtɔ tsú fʋ́ wá dʋn tɔ́á mɩ́ ahá bagyi pʋ́ tɔ́á igyi ahá ámʋ́ʋ́ bɛkpa mɩ́ yáa a, bʋ́gyi Aner, Eskol pʋ́ Mamre amʋ ogyíkpá. Pʋ́ mʋ́ mʋ́ ha amʋ́.”
\c 15
\s 1 Bulu Lɛ́ka Ntam Há Abram
\p
\v 1 Ɩ́nɩ ɔma a, Abram lówun atɔ́, ólonu Bulu lɛ́bla mʋ ɔbɛ́ɛ, “Abram mánya ifú, tsufɛ́ nétin fʋ/négyi ɩban wá fʋ. Nékie fʋ́ ɩtɔ kpɔnkpɔntɩ ɩkʋ.
\v 2 Támɛ Abram lɛ́bla Bulu ɔbɛ́ɛ, “Anɩ Wíe Bulu, ntɔ labi fʋ́ atɔ kiehɛ́ ɩbɔ́wa há mɩ́ nɩ́ mma obiyímbíi? Ɩ́nɩá mma obí sʋ á, ɔhá ánɩ́ obégyi mɩ́ atɔ́ gyí Damaskoyin Elieser, ógyi mɩ́ osúmbíi amʋ.
\v 3 Fʋmɛha mɩ́ obí ankwɩɩ. Mʋ́ sʋ mɩ́ osúmbíi ɔkʋlɛ obégyi mɩ́ atɔ́.
\v 4 Bulu lɛ́blba mʋ ɔbɛ́ɛ, “Osúmbíi anfɩ oméegyi fʋ́ atɔ́. Fʋ́ onutó-onutó obí obégyi fʋ́ atɔ́.”
\v 5 Mʋ́ʋ́ Bulu lɛ́kpa Abram ba kpankpá, ɔ́lɛbláa mʋ ɔbɛ́ɛ, “Tsu ansɩ́ fʋ́a ɔsʋ́sʋ́, afʋkla ntsrakpabi amʋ́ʋ́ fʋ́dewun amʋ kɩ bɛɛ fɛtalɩ́ kláa amʋ́. Alɩ fʋ́ abí-aná bómoní nɩ́.
\v 6 Abram lɔ́hɔ asʋ́n ánɩ́ Bulu lɛ́blɩ́sʋ gyi. Mʋ́ sʋ Bulu ansɩ́ legyi mʋ ɩwɩ.
\v 7 Bulu lɛ́bláa mʋ ɔbɛ́ɛ, “Mɩ́gyí Bulu anɩ́ nɛkpa fʋ́ tsú Kaldea ɔsʋlʋ́sʋ ba bɔpʋ ɔsʋlʋ́ʋ anfɩ há fʋ́ nɩ́.”
\p
\v 8 Abram lɛ́fɩtɛ́ mʋ ɔbɛ́ɛ, “Mɩ́ Wíe Bulu, nkálɩ nɔ́bwɛ nɛ́bɩ ánɩ́ ɔsʋlʋ́ʋ anfɩ ɩbɔ́bwɛ́ mɩ́ klɛ́?”
\p
\v 9 Bulu lɛ́bla mʋ ɔbɛ́ɛ, “Kɩta ɔnantswie, kpála pʋ́ okpókpo ánɩ́ amʋ́tɔ́ okugyíɔkʋ lahɔ nfínsa ba mɩ; pʋ abrɔnoma pʋ́ lɔpɔ manta amʋ́sʋ́.”
\v 10 Abram lɔ́pʋ ntobí ánfɩ fɛ́ɛ́ yá Bulu. Ɔlɔmɔ amʋ́, bɔ́ɩ́ amʋ́tɔ́ anyɔ-anyɔ, trɛ amʋ́ dɩ́nká afʋn-afʋn. Kugyíkʋ dɛ́ mʋ́ bá kɩ́ɩ, tamɛ́ ɔmɔbɔɩ́ mbubwi amʋ mʋ́.
\v 11 Mʋ́ʋ́ alása akʋ bɛkplɩ́ bá bɛbá bégyi aye amʋ; támɛ Abram légyáa amʋ́.
\v 12 Brɛ́á owí dɛpɔ́n a, Abram lɛ́hɩɛ dɩ́dɩ. Fɛ́ okudetɔ á, ifú pʋ́ oklún tuun ɩkʋ lɛkpa síán mʋsʋ.
\v 13 Mʋ́ʋ́ Bulu lɛ́bla mʋ ɔbɛ́ɛ, “Bɩ wankláán ngya anɩ́ fʋ́ abí-aná bɔ́bwɛ afɔɔ́ ɔsʋlʋ́ʋ bámbá anɩ́ imegyí amʋ́ bʋ́sʋ́. Bɔ́bwɛ nkpábíi, bɛ́hn amʋ́ nfí alafa-ana.
\v 14 Ɔma a, nɛ́bɩtɩ́ ɔmá ámʋ́ʋ́ bapʋ́ amʋ bwɛ́ nkpabíi, bʋ́dɛ amʋ́ hán amʋ asʋ. Mʋ́ ɔma a, bɛdalɩ ɔmá ámʋtɔ mʋ́a atɔ nyahɛ́ tsɔtsɔɔtsɔ.
\v 15 Fɛ́dan wankláán asa fówu yɔ́ fʋ́ asɩ́tɔ́ iwilwiitɔ.
\v 16 Fʋ́ abí-aná bɛ́sankí bá nfɩ nfí alafa-ana ɔma. Brɛ́ ámʋtɔ Amorifɔ bɔ́bwɛ lakpan ha amʋ́ ɩsʋbɩtɩ́.
\v 17 Owí lɛkplɩ́ wíe, nsaɩntɔ loklun fɛ́ɛ á, atɔ tɔhɛ́ obun ɩkʋá ɩdɛ ogyasíi pʋ́ obia ɩkʋá idetsií lɔbɔtsʋn aye amʋ nsɩnɛ́.
\v 18 Ɛkɛ ámʋ ɛkɛ ámʋ Bulu lɛ́ka ntam há Abram, bláa mʋ ɔbɛ́ɛ, “Napʋ́ ɔsʋlʋ́ʋ anfɩ́ ɩda tsu Egypte ntsu ɔnɔ́ kpɛ́tʋ Eufrate ntsu kpɔnkpɔntɩ ɔnɔ́ fɛ́ɛ́ há amʋ́. \v19 Kenifɔ, Kenisifɔ, Kamonifɔ \v20 Hetifɔ, Perisifɔ, Refaimfɔ
\v 21 Amorifɔ, Kansanfɔ, Girgasifɔ pʋ́ Yebusifɔ fɛ́ɛ́ ɔsʋlʋ́ ɛ́ ɩbɔ́bwɛ amʋ́ klɛ́.
\c 16
\s Hagar Mʋa Ismael
\p
\v 1 Alɩ brɛ́ ámʋtɔ fɛ́ɛ́ á, Abram mʋ ka Sarai mɔ́kʋ́ kwɩ́ɩ́ obí há mʋ. Támɛ ɔbʋ Egypteyintse abawá ɔkʋá bʋtɛtí mʋ Hagar.
\v 2 Sarai lɛ́bla Abram ɔbɛ́ɛ, “Bulu mɛ́ha mɩ́ obí. Mʋ́ sʋ yɔ fʋa mʋnyɔ amlɩwun aba, fíalɩ ɔbɛ́talɩ́ kwɩ́ɩ́ há mɩ́.” Abram lótsulá dinká asʋ́n anfɩsʋ.
\v 3 Mʋ́ sʋ Sarai lɔ́pʋ mʋ Egyipteyintse abawá Hagar amʋ há mʋ kulu ɔbɛ́ɛ otsía mʋ. Asʋ́n ánfɩ lɛba brɛ́á Abram labetsiá Kanaan ɔsʋlʋ́sʋ nfí idu ɔma.
\v 4 Abram lɔ́pʋ ɩbɩ da Hagar, ólenya ɔmɛ́. Hagar lénya wun ánɩ́ manyá ɔmɛ́ á, ɔlɔwa mʋ yin Sarai ansɩtɔ́ kɩ́ɩ kótíkótí bɩ.
\v 5 Mʋ́ʋ́ Sarai lɛ́bla Abram ɔbɛ́ɛ, “Mɩ́lɔ́pʋ mɩ́ abawá há fʋ́, támɛ olenya wun ánɩ́ manyá ɔmɛ́ pɛ́ ɔtráa ɔmɛdɛ́ mɩ́ pʋbwɛ́ tɔtɔ. Bulu pɛ́ obégyi mɩ́a fʋnyɔ nsɩnɛ́ asʋ́n ánfɩ.”
\v 6 Abram lɛ́lɛ mʋ́ ɔnɔ́ ɔbɛɛ, “Ɩbʋ alɛ́. Fʋ́ abawá nɩ́. Bwɛ mʋ alɩá fʋdeklé.” Mʋ́ sʋ Sarai lɔ́wa mʋ búa bɩ, Hagar lɛ́sɩrɩ́ nátɩ́.
\v 7 Hagar lɔ́pʋ ɔkpa ɔna ɩsɩ dimbi ámʋtɔ ɔyɔ́ Sur. Oleyétsiá ntsu ɔbʋ́nbi ɩkʋ ɔnɔ́, ɔ́dɛ ɔkpʋ́nʋ́ da. Ɩnʋ á, Bulu ɔbɔpʋ ɔkʋ lɔ́bɔtʋ mʋ ɩnʋ.
\v 8 Ɔlɛfɩtɛ́ mʋ ɔbɛ́ɛ, “Hagar, nkʋ́nʋ́ fotsu, nkʋ́nʋ́ fɔyɔ́?”
\p Ɔlɛlɛ mʋ́ ɔnɔ́ ɔbɛ́ɛ, “Nsɩrɩ́ si mɩ́ wíe.”
\p
\v 9 Bulu ɔbɔpʋ amʋ lɛ́bla mʋ ɔbɛ́ɛ, “Sanki yɔ fʋ́ wíe wá, afʋbwɛ mʋ ɔkpábíi wʋlɛ.”
\v 10 Ɔlɛtrá bláa mʋ ɔbɛɛ, “Nɛ́ha fʋ́ abí-aná ánɩ́ fʋmɛ́ɛtalɩ́ kláa amʋ́ ɛkɛkɛɛkɛ.”
\v 11 Bulu ɔbɔpʋ amʋ lɛ́blɩ́ ɛ́ ɔbɛ́ɛ, “Fʋdɛ ɔmɛ́ séi, fɔ́kwɩɩ́ obiyímbi. Dɩnka mʋ ɩdá Ismael(Mʋ́ asɩ gyí Bulu tonú,) tsúfɛ́ Bulu lanú fʋ́ isú.
\v 12 Fʋ́ bí ánfɩ ɔbɔ́bwɛ fɛ́ ɔbwɩkɩ́tátɔ. Obótsu ɩbɩ ɔhagyíɔhásʋ. Ɔhagyíɔha ɛ́ obótsu ɩbɩ mʋsʋ. Mʋa ahá fɛ́ɛ́ bʋmɔ́ɔtsʋn abatɔ.
\p
\v 13 Hagar lɛ́tɩ Bulu ámʋ́ʋ́ mʋa mʋnyɔ bɔtɔɩ ámʋ ɔbɛɛ, “Bulu ánɩ́ otowun mɩ."\f - 16:13 Ntɛ́ɛ El-roi, tsúfɛ́ ɔlɛblɩ́ ɔbɛ́ɛ, “Nawun ɔhá ánɩ́ otowun mɩ!”\f*
\v 14 Ɔma a, bɛbɛtɩ ibún ámʋ bɛɛ, Beer-lahairoi. (Mʋ́ asɩ gyí <Ɔhá ánɩ́ ɔbʋ nkpa, ótowun mɩ ibún). Mʋ́ ndɛ ɩda Kades pʋ́ Bered nsɩnɛ́ nɩ́.
\p
\v 15 Hagar lɔ́kwɩɩ́ obiyímbi há Abram, ɔ́lɛtɩ mʋ Ismael.
\v 16 Abram lɔ́hɔ nfí adukwe-sie asa Hagar lɔ́kwɩɩ́ Ismael há mʋ.
\c 17
\s Bulu Lɛ́tsɛ Abram Ɩdá Bwɛ́ Abraham
\p
\v 1 Abram lɔ́hɔ nfí adukwebá- kwebá á, Bulu lɛ́lɛ ɩwɩ ɔwan súná mʋ, bláa mʋ ɔbɛ́ɛ, “Mɩ́gyí Bulu Otúmipʋ amʋ nɩ. Gyi mɩ́ mblasʋ, afʋbwɛ tɔ́á ɩda ɔkpa.
\v 2 Mɩ́a fʋnyɔ abɛ́ka ntam há aba. Nɛ́ha fʋ́ abí-aná bómoní tsɔtsɔɔtsɔ.”
\v 3 Abram lɛ́klɛdɩ pʋ́ ansɩ́tɔ́ bún ɔsʋlʋ́tɔ. Mʋ́ʋ́ Bulu lɛ́bla mʋ ɔbɛ́ɛ,
\v 4 “Mɩ́ ntam ánɩ́ ndɛka há fʋ́ gyí, nɔ́pʋ fʋ́ bwɛ́ ɔmá tsɔtsɔɔtsɔ ɔsɩ́.
\v 5 Bʋmɛ́ɛtrá tɩ fʋ́ Abram. Séi fʋ́ ɩdá gyí Abraham, tsúfɛ́ nɔ́pʋ fʋ́ bwɛ́ ɔmá fɛ́ɛ́ ɔsɩ́.
\v 6 Nɛ́ha fɛ́hɩɛ nyá abí-aná bómoní. Bɔ́bwɛ ɔmá tsɔtsɔɔtsɔ. Awíe bétsiá amʋ́tɔ́.
\v 7 Mɩ́ ntam ibétsiá mɩ́a fʋnyɔ pʋ́ fʋ́ abí-aná pʋ́ amʋ́ ɔma abí nsɩnɛ́ ɩbrɛ́ fɛ́ɛ́. Ntam amʋ gyí, nɔ́bwɛ fʋ́a fʋ́ abí-aná Bulu.
\v 8 Nɔ́pʋ Kanaan ɔsʋlʋ́ʋ anfɩ́ fʋ́gyi ɔfɔɔ́ mʋ́sʋ́ ánfɩ há fʋ́ abí-aná, íbémlí amʋ́ klɛ́. Némlí amʋ́ Bulu.
\s Ketétɩ́n Osúna
\p
\v 9 Bulu lɛ́bla Abraham ɔbɛ́ɛ, “Fʋ́a fʋ́ abí-aná ánɩ́ bɛ́lɩn fʋ́ ɔma fɛ́ɛ́, mlɩgyi mɩ́ ntam amʋsʋ.
\v 10 Mɩ́ ntam ánɩ́ ibétsiá mɩ́a fʋnyɔ pʋ́ fʋ́ abí-aná nsɩnɛ́ gyí, amʋ́tɔ́ ayin bʋtɩ́n keté.
\v 11 Mlɩtɩn keté, mɛ́nɩ ɩbɔ́bwɛ mɩ́a mlɩnyɔ ntam amʋ osúna.
\v 12 Mlɩtɩn obiyímbi okugyíɔkʋá ɔbɔ́hɔ Kwasieda ɩkʋlɛ keté, mlɩ ɩlɩ́ntɔ fɛ́ɛ́.
\v 13 Mlɩtɩn amʋ́á bʋbʋ mlɩ wóyítɔ́ ntɛ́ɛ mlɩ nkpábiá megyí mlɩlɔ́kwɩɩ́ ámʋ ɛ́ keté, mɛ́nɩ mɩ́ ntam amʋ ɩbɛ́dɩnká amʋ́sʋ́ brɛ́ fɛ́ɛ́tɔ́.
\v 14 Bʋlɛ́ɛ oyingyíoyin ánɩ́ bʋmɛtɩn mʋ keté lɛ́ ɔmá ámʋtɔ, tsúfɛ́ alatʋ́n ntam amʋ.
\s Bɛtɩ Sarai Bɛɛ Sara
\p
\v 15 Mʋ́ʋ́ Bulu lɛ́bla Abraham ɔbɛ́ɛ, “Mátra tɩ fʋ́ ká Sarai, mboún tɩ mʋ Sara.
\v 16 Nóyulá mʋ ɔbɔ́kwɩɩ́ obiyímbi há fʋ́. Ɔbɔ́bwɛ ɔmá-ɔmá pʋ́ mʋ́tɔ́ awíe oyín.”
\p
\v 17 Ɩnʋ Abraham lɔ́pʋ ansɩ́tɔ́ bun ɔsʋlʋ́tɔ, ɔ́lɔmɔsɩ́ fɩ́tɛ́ mʋ ɩwɩ ɔbɛ́ɛ, “Bɛ́talɩ́ kwɩ́ɩ́ obí há ɔhá ánɩ́ alahɔ nfí lafa-ɩkʋlɛ? Sara ánɩ́ alahɔ nfí adukwebá ɛ́ ɔbɛ́talɩ́ kwɩ́ɩ́ obí?”
\v 18 Mʋ́ʋ́ ɔlɛbláa Bulu ɔbɛ́ɛ, “Támɛ Ismael otsiá nkpa ha fʋ!”
\p
\v 19 Támɛ Bulu lɛ́bla mʋ ɔbɛ́ɛ, “Ɔnɔkwalɩ ndɛblɩ́. Fʋ́ ká Sara ɔbɔ́kwɩɩ́ obiyímbi há fʋ́. Fɛ́tɩ mʋ Isak. Mɩ́a mʋnyɔ pʋ́ mʋ abí-aná abɛ́ka ntam ánɩ́ ibétsiá brɛ́ fɛ́ɛ́tɔ́ há aba.
\v 20 Ismael ɩfʋ́nsʋ́ ɛ́ á, nanú mʋ́á fablɩ́. Nóyulá mʋ. Nɛ́ha mʋ ɔbɔ́kwɩɩ́, mʋ abí bómoní. Ɔbɔ́kwɩɩ́ awíe idú-anyɔ. Nɔ́bwɛ mʋ ɔmá kpɔnkpɔɔnkpɔntɩ.
\v 21 Támɛ mɩ́a Isak amʋ́ʋ́ Sara ɔbɔ́kwɩɩ́ há fʋ́ ofíebá sɛsɛbrɛ ámʋ abɛ́ka ntam há aba.
\v 22 Brɛ́á Bulu lɔ́tɔɩ́ tá á, ɔlɔdʋ yɔ́ ɔsʋ́sʋ́ sí Abraham.
\p
\v 23 Mʋ́ sʋ ɛkɛ ámʋ ɛkɛ ámʋ Abraham lɛ́tɩn mʋ bi Ismael, ayin ánɩ́ bʋbʋ mʋ wóyítɔ́ pʋ́ mʋ nkpábi fɛ́ɛ́ keté fɛ́ alɩá Bulu lɛ́bla mʋ.
\v 24 Abraham lɔ́hɔ nfí adukwebá-kwebá asa bɛtɩn mʋ keté.
\v 25 Mʋ bi Ismael ɛ́ lɔ́hɔ nfí idú-asa asa alɩ brɛ́ ámʋtɔ.
\v 26 Ɛkɛwʋ́lɛ Abraham mʋa mʋ bi Ismael pʋ́
\v 27 ayin ámʋ́ʋ́ bʋbʋ mʋ wóyítɔ́ amʋ, pʋ́ amʋ́a bɔhɔ amʋ́ fɛ́ɛ́ bɛtɩn keté.
\c 18
\s Bulu Lɛ́ka Ntam Há Abraham Mʋa Sara Ánɩ́ Mɛ́ha Amʋ́ Obí
\p
\v 1 Bulu lɛ́tra lɛ ɩwɩ ɔwan suná Abraham brɛ́á otsie mantáa anɩ sɩ́ Mamre nyí ɩpʋ́ ámʋ. Ɛkɛ ɔkʋ, ɔpawisʋ, brɛ́á Abraham tsie mʋ tati obu ɔnɔ́ á,
\v 2 otsú ansɩ́ fʋ́a kɩ́ɩ a, ayin abasá akʋ lɩ́ɩ́ ɩnʋ sɩ́sɩ́ á.
\v 3 Ɔlɔkʋsʋ́ srɩ́ yéfia amʋ́, pʋ́ ansɩtɔ́ bun ɔsʋlʋ́tɔ bláa amʋ́ ɔbɛ́ɛ, “Óo mɩ́ awíé, mlɩmátsʋn mlɩ osúmbísʋ mlɩmɛ́baɩ́ mʋ wá.
\v 4 Mlɩha ampʋ ntsu kpalobí bá mlɩ amlɩpʋfwɩ ayabiasɩ, amlɩda ɔkpʋ́nʋ́ nyí ánfɩ asɩ.
\v 5 Mlɩha mɩ́ ampʋ bodobodo kpalobí ɩkʋ ba mlɩ, amlɩpʋda ɔnɔ́ asa amlɩtsʋn, nɩ́ mlɩlanyá wíé nfɩ nɩ́.”
\p Bɛbláa mʋ bɛɛ, “Bwɛ tɔ́á fʋ́deklé.”
\p
\v 6 Mʋ́ sʋ Abraham lɔ́wa ɔsa bítíwíé mʋ tati obuto, bláa Sara ɔbɛ́ɛ, “Ɔsasʋ, susu mfúó aganú asa afʋpʋtɔ bodobodo.”
\v 7 Ɩnʋ ɔlɛsɩrɩ́ wíé nnantswie ɩbantɔ yɛ́kɩtá ɔnantswiebíá alawá nfɔ móníhɛ́ ɔkʋ ba mʋ osúmbíi lɔ́mɔ mʋ, bwɛ́ mʋ wankláán ɩnʋnʋ.
\v 8 Bɔbwɛ atogyihɛ amʋ tá á, olotsu mʋ́a ɔnantswie nyɔ́pʋ-ntsu pʋ́ nyɔ́pʋ-ntsuá babwɛ́ mʋ́ dá mʋ́ apín mʋ́a iye amʋ yáa amʋ́. Ɔlɛlɩɩ́ amʋ́ wá oyí ámʋ asɩ, bʋ́dɛ́ atɔ́ ámʋ gyí.
\v 9 Bɛfɩtɛ́ mʋ bɛɛ, “Fʋ́ ká Sara mɛ́?”
\p Ɔlɛlɛ mʋ́ ɔnɔ́ ɔbɛ́ɛ, “Ɔbʋ tati obubítɔ́.”
\p
\v 10 Mʋ́ʋ́ amʋ́tɔ́ ɔkʋlɛ lɛ́bla mʋ ɔbɛ́ɛ, Ofíébá sɛsɛbrɛ nɛ́sankí ba mlɩ wá á, fʋ́ ká Sarah lakwɩ́ɩ́ obiyimbí.”
\p Sáa Sara má obu ɔnɔ́ amʋ́ ɔma.
\v 11 Abraham mʋa Sara fɛ́ɛ́ bahɩ́ɛ́ dan. Sara latsʋn obí kwɩ́ɩ́sʋ́.
\v 12 Sara lɔ́mɔsɩ́. Blɩ́ wá nwuntɔ ɔbɛ́ɛ, “Nadan kpákpáa ta alɩ, ɔdwɛ mɔmʋ nénya tsú mɩ́ oyin wádɩtɔ?
\p
\v 13 Mʋ́ú Bulu lɛ́fɩtɛ́ Abraham ɔbɛ́ɛ, “Ntogyi sʋ́ Sara lɔ́mɔsɩ́ blɩ́ ɔbɛ́ɛ, <Lɛ́lɛ́ nɛ́talɩ́ kwɩ́ɩ́ obí brɛ́ ánfɩ nadan alɩ ánfɩ?>
\v 14 Tɔkʋ ɩdʋn Bulu bwɛ? Fɛ́ alɩá nablɩ́ á, ofíébá sɛsɛbrɛ nɛ́sankí bá a, Sara lakwɩ́ɩ́ obiyímbi.” \v15 Sarah lénya ifu. Mʋ́ sʋ ɔlɔswɩ́ɩ́ ɔbɛ́ɛ, mʋmɔmɔsɩ́. Támɛ Bulu lɛ́bla mʋ ɔbɛ́ɛ, “Kɩ fɔmɔsɩ́.”
\s Abraham Lókokóli Sodomfɔ Nwunso
\p
\v 16 Brɛ́á ayin ámʋ bɔkʋsʋ́ bɛ́natɩ́ á, bɔpʋ ansɩ́ kɩ́ɩ Sodom ɩfʋ́n, Abraham lési amʋ́ ɔkpa.
\p
\v 17 Bulu lɛ́fɩtɛ́ mʋ ɩwɩ ɔbɛ́ɛ, “Nlɛ́ɛ tɔ́á nɛbá bɔbwɛ ŋáín suna Abraham?
\v 18 Tsúfɛ́ Abraham ɔbá bɔbwɛ ɔmá yiléá ɩbʋ ɔnlɩn. Nóyulá ɔmá-ɔmá ánɩ́ ɩbʋ ɔsʋlʋ́sʋ fɛ́ɛ́ tsʋn mʋsʋ.
\v 19 Tsúfɛ́ nalɛ́ mʋ, mɛ́nɩ obósuná mʋ abí-aná pʋ́ mʋ wóyítɔ́ ahá ɔkpa ánɩ́ bɔ́tsʋn mʋ́sʋ́ bú mɩ́, bwɛ́ tɔ́á ɩda ɔkpa, fówun nɔ́bwɛ tɔ́á nahɩ́ɛ́ mbɛ́ɛ nɔ́bwɛ há amʋ́.”
\v 20 Ɩnʋ Bulu lɛ́blɩ́ ɔbɛ́ɛ, "Abraham, kɩ nanú alɩá Sodom mʋ́a Gomorafɔ bʋdɛ lakpan akpɔnkpɔntɩ bwɛ.
\v 21 Nakplɩ́ nɔyɔ́ yɛ́kɩ bɛɛ asʋ́n ámʋ́ʋ́ bʋdɛblɩ́ ámʋ igyi ɔnɔkwalɩ.”
\p
\v 22 Ayin abanyɔ́́ ámʋ bɛdamlí pʋ́ ansɩ́ kɩ́ɩ Sodom ɩfʋ́n, támɛ Abraham lési ɔlɩɩ́ Bulu wá ɩnʋ.
\v 23 Abraham lɔ́kpʋkpɛ́ mánta Bulu, fɩ́tɛ́ mʋ ɔbɛ́ɛ, “Mʋ́ sʋ fɛ́hɩ aha wankláán pʋ́ aha laláhɛ fɛ́ɛ́?
\v 24 Nɩ́ yilé abwɛpʋ́ aduenu bʋbʋ wúlu amʋtɔ mɛ́, amʋ́ sʋ fʋmóowun wúlu amʋ nwɛ, fɛ́hɩ mʋ́?
\v 25 Mmɔkʋ́ hógyi ánɩ́ fɛ́talɩ́ bwɛ́ tɔ́á igyi alɩ! Fɛ́hɩ yilé abwɛpʋ́ mʋ́a lalahɛ abwɛpʋ́ fɛ́ɛ́?”
\p
\v 26 Bulu lɛ́bla mʋ ɔbɛ́ɛ, “Nɩ́ nénya yilé abwɛpʋ́ ahá aduenu Sodom a, amʋ́ sʋ mmɛ́ɛhɩ wúlu kpɔnkpɔntɩ ámʋ.”
\p
\v 27 Ɩnʋ Abraham lɛ́blɩ́ ɔbɛ́ɛ, Bulu sikie mɩ́ ánɩ́ mmegyí tɔtɔ dʋn ɩsɩ mʋ́a nsúó, nawá ɩklʋn bɛlɩɩ́ fʋ́ ansɩ́tɔ́ mbɛ́ɛ ndɛtɔɩ́.
\v 28 Nobwíí ɩpa, nɩ́ fenyá adʋana-nu, bʋ́mɔfʋn aduenu mɛ́, fɛ́hɩ wúlu amʋ?”
\p Bulu lɛ́blɩ́ ɔbɛ́ɛ, “Nɩ́ nenyá adʋana-nu á, mmɛ́ɛhɩ wúlu amʋ.”
\p
\v 29 Abraham lɛtrá fɩtɛ́ mʋ nɩ́ fenya adʋana mɛ́?
\p Bulu lɛ́blɩ́ ɔbɛ́ɛ, “Nɩ́ nenyá adʋana á, mmɛ́ɛhɩ mʋ́.”
\p
\v 30 Mʋ́ʋ́ Abraham lɛ́blɩ́ ɔbɛ́ɛ, “Mɩ́ Wíe Bulu, mánya ɔblɔ́ nɩ́ ntráa ndɛtɔɩ́ o. Nɩ́ fenyá adʋasa pɛ́ mɛ́?”
\p Bulu lɛ́lɛ mʋ́ ɔnɔ́ ɔbɛ́ɛ, “Nɩ́ nenyá adʋasa á, mmɔ́ɔpʋ ɩbɩ da mʋ́.”
\p
\v 31 Abraham lɔ́yɔ mʋ́sʋ́ blɩ́ ɔbɛ́ɛ, “Ntrá wa ɩklʋn fɩtɛ mɩ́ Wie asʋ́n o. Nɩ́ fenyá ahá adʋanyɔ ɩnʋ mɛ́?
\p Bulu lɛblɩ́ ɔbɛ́ɛ, “Nɩ́ nenyá ahá adʋanyɔ á, mmɛ́ɛhɩ wúlu amʋ.”
\q
\v 32 Mʋ́ʋ́ Abraham lɛ́blɩ́ ɔbɛ́ɛ, “Mɩ́ Wie Bulu, mánya ɔblɔ́ o. Nfɩ́tɛ ɩtráhɛ. Nɩ́ fenyá ahá idú ɩnʋ mɛ́?”
\p Bulu lɛ́lɛ mʋ́ ɔnɔ́ ɔbɛ́ɛ, “Ahá idú sʋ mmɛ́ɛhɩ wúlu amʋ.”
\v 33 Bulu lɛ́bla Abraham asʋ́n ánfɩ tá á, ɔlɛnatɩ́. Mʋ́ʋ́ Abraham lɛ́sankí yɔ́ wóyí á.
\c 19
\s Sodom Mʋ́a Gomora Hɩ
\p
\v 1 Bulu-abɔpʋ abanyɔ́́ ámʋ bɛba bowie Sodom ntʋ́pwɛsʋ, brɛ́á Lot tsie wúlu kpɔnkpɔntɩ ámʋ ɔnɔ́. Olowun amʋ́ á, ɔ́lɔkʋsʋ́ srɩ́ yéfia amʋ́, ólobun amʋ́ ansɩ́tɔ́ há amʋ́ ayɛ, bláa amʋ́ ɔbɛ́ɛ,
\v 2 “Mɩ́ awíe, mlɩbaɩ ba mlɩ osúmbíi wóyítɔ́ ,amlɩbɔfwɩ mlɩ ayabiasɩ, amlɩklɛdɩ anɩ wá, asa amlɩkʋsʋ bakɛ natɩ. Bɛlɛ mʋ́ ɔnɔ́ bɛɛ, “Ó-o! Abetsiá dɩnsʋ nfɩ ɔyɩ́ bɛ́kɛ."
\v 3 Lot lɛ́lɩ́ɩ́ amʋ́sʋ́ alɩɩ ɔlɛkpa amʋ́ yá wóyítɔ́. Ɔlɔtswɩ ɔpʋ́nʋ́ há amʋ́ begyi bodobodo matúhɛ́.
\v 4 Brɛ́á Lot mʋa mʋ afɔɔ́ bʋdɛbwɛ bɛ́klɛdɩ á, ayin ánɩ́ bʋbʋ Sodom fɛ́ɛ́, nyebí pʋ́ ahandɛ,bɛba bobobli wóyí amʋ.
\v 5 Bɔkplʋn fɩtɛ́ Lot bɛɛ."Nkɩ aha amʋ́ʋ́ baba fʋ́wá onyenɩ anfɩ amʋ? Lɛ amʋ́ ba, akle amʋ́."
\v 6 Lot lɛ́dalɩ yéfin obu amʋ wá amʋ́.
\v 7 Olokokolí amʋ́ blɩ ɔbɛ́ɛ,"Mɩ́ apío mlɩmabwɛ hakpanla anfɩ odu!
\v 8 Mbʋ ntsibi abanyɔ́́ ánɩ́ bʋmɔkʋ́dɩ́ ayin wá kɩ́ɩ. Mlɩha mɩ́ ankpa amʋ́ ba mlɩ amlɩbwɛ amʋ́ tɔ́á mlɩdéklé. Támɛ ayin anfɩ mʋ́á mlɩmábwɛ amʋ́ tɔtɔɔtɔ tsúfɛ́ mɩ́ afɔɔ́ bʋ́gyi.
\v 9 Ayin amʋ bɔkplʋn blɩ́ɩ́ bɛɛ. "Ha anɩ ɔkpa, mɛnɩ anɩmɔɔbwɛ fʋ́ tɔ́á ɩbɔ́dʋn amʋ́ klɛ́ɛ!" Fʋ́ ɔfɔɔ́ obósuná anɩ tɔ́á abwɛɛ?" Bosun Lot yá ɔma, bʋdekléá bɛda ɩklʋn amʋ tíí.
\v 10 Bulu abɔpʋ abanyɔ́ amʋ bɛdalɩ bɛbɩtɩ́a Lot wá obuto fin obu amʋ.
\v 11 Bɛhan ayin amʋ́ʋ́ bulɩ́ɩ́ ɩnʋ amʋ fɛ́ɛ́ ansíbi lobwie bʋmɛtrawun obu amʋ ɔnɔ ɔkpa.
\v 12 Bɛfɩtɛ́ Lot bɛɛ, “Fʋtrá fʋbʋ abusuanfɔ bámba akʋ wúlúu anfɩtɔ? Nɩ́ fʋ́bʋ abí, asiá ntɛ́ɛ ɔha ɔkʋ á, lɛ amʋ́ dalɩ nfɩ.
\v 13 Abɛ́hɩ wúlúu anfɩ plɩ́plɩ́plɩ́plɩ́, tsufɛ anɩ Wie Bulu lanú asʋn laláhɛ anɩ́ bʋdɛblɩ́ tsú Sodom ɩwɩ. Mʋ́ sʋ alawá anɩ ɔbɛ́ɛ abɛhɩ mʋ́.” \v14 Mʋ́ sʋ Lot lɛ́dalɩ yɛ́blá ayin abanyɔ́́ amʋ́ʋ́ bɛ́ɛ bétsia mʋ abitsɩhɛ́ anyɔ amʋ ɔbɛ́ɛ, “Mlɩwa ɔsa dalɩ nfɩ! Bulu ɔba bɛ́hɩ wulúu amʋ.” Támɛ bosusúu bɛɛ ɔplɔ́ɩ ɔdɛwa.
\p
\v 15 Ɔyɩ kɛhɛ bakɛ a, abɔpʋ amʋ bɛlɩ́ɩ Lotsʋ, bláa mʋ bɛɛ, “Kpa fʋ́ ká mʋ́a fʋ́ abí amlɩdalɩ nfɩ. Nɩ́ mlɩmɔ́wa ɔsa á, mlówu brɛ́á anɩ Wie dɛ́ wulú amʋ hɩ.”
\v 16 Brɛ́á Lot mɛ́dɛbwɛ sasa a, Bulu lowun mʋ nwɛ, sʋ abɔpʋ amʋ bɛkɩtá mʋ ka, mʋ abi ámʋ pʋ́ mʋ onuto ɩbɩ, bɩ́tɩ́a amʋ́ dálɩ wulú amʋtɔ.
\v 17 Bɛlɛ amʋ́ lɛ́ wulú amʋtɔ tá á, abɔpʋ amʋtɔ ɔkʋlɛ lɛ́bla amʋ́ ɔbɛ́ɛ, “Mlɩprɩ mlɩ nwun nkpa. Ɔhaa málɩɩ bʋnkpa anfɩtɔ. Ɔhaa mákɩ ɔma. Mlɩsɩrɩ yɔ abʋ ámʋsʋ, ɔtɩnɛ́á mlénya nkpa.”
\v 18 Tamɛ Lot lɛ́bla amʋ́ ɔbɛ́ɛ, “Nobwíí ɩpa, mlɩmáha ayɔ ɩnʋ.”
\v 19 Mlɩlawá awɩtɔlɛ há mɩ́, hɔ mɩ nkpa, tráa wun mɩ nwɛ. Támɛ mmɛ́ɛtalɩ́ srɩ́ yɔ́ ɩbʋ ámʋsʋ, ɩnʋ bʋ ɩfɔ́. Mmóowie ɩnʋ asa bɛ́hɩ wulú amʋ, mɩ́ ɛ́ nóowu.
\v 20 Mlɩkɩ wulú bi ɩkʋ dá mantá nfɩ á. Ha mɩ́ ansɩrɩ yɔ mʋ́tɔ́, mɛ́nɩ nénya nkpa! Yɛ́ wulú tukúrííbi igyi á?”
\v 21 Bulu ɔbɔpʋ amʋ lɛ́bla mʋ ɔbɛ́ɛ, “Ɩbʋ alɛ́! Natsulá, nɔ́bwɛ ɩ́nɩ ɛ́ há fʋ́. Mmɛ́ɛhɩ wulúbi ámʋ.
\v 22 Wa ɔsa sɩrɩ yɔ ɩnʋ. Mmɛ́ɛtalɩ́ bwɛ́ tɔtɔɔtɔ, nkɛ́tɩ fawíé ɩnʋ asa.” Ɩ́nɩ sʋ tsú ɛkɛ ámʋ bɛtɩ wulú amʋ bɛɛ, Soar. (Mʋ́ asɩ gyí “tukúúribi.”)
\v 23 Owí lapwíe asa Lot lówie Soar.
\v 24 Ɩnʋ wie tá á, Bulu lɛ́ha atonkodu ánɩ́ idetsií lɛkpakpáa tsu ɔsʋ́sʋ́ bóbun Sodom mʋ́a Gomora awulú akpɔnkpɔntɩ amʋsʋ.
\v 25 Ɩlɔhɔ awulú akpɔnkpɔntɩ mʋ́a atukúrííbi atráhɛ amʋ ɛ́ fɛ́ɛtɔ́ atsiapʋ́, ɔsʋlʋ́ʋ amʋsʋ nyí pʋ ɩfá fɛ́ɛ́ plɩ́plɩplɩ́plɩ́plɩ́.
\v 26 Támɛ Lot mʋ ka lɛ́damlí kɩ́ɩ ɔma, ɔ́lɛdamlí bwɛ́ nfɔ́lɩ-isín.
\v 27 Ɔyɩ kɛhɛ nyankɩ-nyankɩ a, Abraham lɔ́kʋsʋ́ yɔ́ ɔtɩ́nɛ́ ámʋ́ʋ́ mʋa Bulunyɔ bɛlɩɩ́ tɔ́ɩ́ ámʋ.
\v 28 Ɔlɛkɩ Sodom mʋ́a Gomora ɔsʋlʋ́ʋ abʋnkpatɔ fʋ́n sɩ́sɩ́, ólowun ogyasíiá ɩhɩ́ɛ́ ɩdɛkʋsʋ́ yɔ́ ɔsʋ́sʋ́ f'ɛ́ ogyasíá ɩtsú ogyá kplʋ́ntɔ.
\v 29 Sʋ ɩnɩá Bulu lónu tɔá Abraham lɔ́kʋlɩ́ mʋ sʋá, ɔlɛkaɩn mʋ́sʋ́. Ɔlɛlɛ Lot tsú asʋ́n laláhɛ́ ánɩ́ ɩlɛba abʋnkpatɔ awúlú akpɔnkpɔntɩ anyɔ amʋ́ʋ́ oletsiá mʋ́tɔ́ amʋtɔ.
\s Lot Mʋa Mʋ Abí
\v 30Ɩnɩ ɔmaa, Lot lénya ɩfú ánɩ́ obétsiá Soa. Mʋ́sʋ ɔlɛkpa mʋ abitsɩhɛ́ abanyɔ́́ amʋ beyétsiá ɔbɔ́ ɩkʋá ɩ́da abʋ ɩkʋtɔ.
\v 31 Ɛkɛɔkʋá mʋ bi dɛhɛn amʋ lɛ́bláɔkʋsʋ amʋ bɛ́ɛ,"Anɩsɩ́ dɛ́dán. Ayin akʋkʋ ɛ́ bʋma nfɩ ánɩ́ bétsiá anɩ.
\v 32 Ha aha mʋ ntá onu bʋ, fówun adɩ mʋ wá, anyá ɔmɛ́ kwɩ́ɩɩ abí han mʋ.
\v 33 Sʋ ɛkɛ ámʋ onyé amʋa bɛha amʋ sɩ́ ntá olonu bʋ ɔ́dɛ́hɛ́n amʋ lɛ́yɛdɩ mʋ sɩ wá. Amʋ́ sɩ́ lɛ́hɩɛ́ bʋ́ sʋ ɔmɛɛbɩ ánɩ́ ɔkʋ labɛdɩ mʋ wá kóráá kʋ́sʋ́.
\v 34 Ɛyɩ́ lɛkɛa ɔdɛ́hɛ́n amʋ lɛ́bláɔkʋsʋ amʋ ɔbɛ́ɛ, "Kɩ igye oyéá nɛyɛ́dɩmɩ́sɩ́ wá. ha atra ha mʋ ntá onu bʋ ndɩɛ́ fowun fʋɛ́ afʋyɛdɩ mʋ wá mɛ́nɩ abénya abí aná tsu anɩ sɩ́tɔ́.
\v 35Mʋ́sʋ bɛhan amʋ sɩ́ ntá olonu bʋ ɛkɛ ámʋ onyéɛ́,ɔkʋsʋ amʋɛ́ lɔkʋsʋ́ yɛdɩ mʋ sɩ wá; amʋ́ sɩ́ mɛ́bɩ ánɩ́ ɔkʋ koráá labɛdɩ mʋwá kʋ́sʋ́.
\v 36 Mʋ́sʋ Lot lɛ́ha mʋ abi anyɔ ámʋ ɔmɛ́ bɔkwɩɩ́ abí.
\v 37 Ɔdɛ́hɛn amʋ lɔ́kwɩɩ obiyimbi bɛtɩ mʋ bɛɛ Moab.Mʋtɔ Moabfɔ́ fɛ́ɛ́ bɛlɩn tsʋ, ogyí amʋ́ ɔnáin bɔtʋ ndɛ nɩ́.
\v 38 Ɔkʋsʋ amʋɛ́ lɔkwɩɩ́ obiyimbíi bɛtɩ mʋ Ben-ammi.Mʋtɔ Amonfɔ fɛ́ɛ́ bɛlɩn tsu, ogyi amʋ́ ɔnáin bɔtʋ ndɛ nɩ́.
\c 20
\s Abraham Lɛ́mlɛ́ Abimelek
\p
\v 1 Abraham lótu tsú ɩnʋ kplɩ́ yɔ́ gyɔpɩsʋ tsʋn yetsía Kades mʋ́a Suu nsɩnɛ́, bwɛ́ ɔfɔɔ́ Gera.
\v 2 Mʋ́ʋ́ ɔlɛblɩ́ tsú mʋ ka Sara ɩwɩ ɔbɛ́ɛ, “Mɩ́ pío tsɩ́hɛ́ nɩ́.” Gera owíe Abimelek lɔ́wa bɛyɛ́kpa Sara ba mʋ.
\v 3 Ɛkɛ ɔkʋ onyé á, Bulu lɛ́ba bɛlɛ ɩwɩ ɔwan súná Abimelek, bláa mʋ ɔbɛ́ɛ, “Fówu, tsúfɛ́ ɔtsɩ ámʋ́ʋ́ fatsú ámʋ a, ɔkʋ mʋ ka ogyi.”
\p
\v 4 Tamɛ́ Abimelek mɔ́kʋ́ pʋ́ ɩbɩ da mʋ. Mʋ́ sʋ ɔlɛblɩ́ ɔbɛ́ɛ, “Bulu fɔ́mɔ mɩ́ ánɩ́ mmɔ́kʋ́ bwɛ́ lakpan?”
\v 5 Abraham onutó lɛ́bla mɩ ɔbɛ́ɛ, mʋ pio nɩ́. Ɔtsɩ ámʋ onutó ɛ́ lɛ́blɩ́ ɔbɛ́ɛ, mʋ pio gyí Abraham. Mʋ́ sʋ mɩ́ ɛ́ mmɔpʋ agywɩɩn laláhɛ kpá mʋ.
\p
\v 6 Mʋ́ʋ́ Bulu lɛ́bla mʋ okudetɔ ɔbɛ́ɛ, “Lɛ́lɛ́, nyin ánɩ́ megyí agywɩɩn laláhɛ fɔ́pʋbwɛ́ mʋ́. Mʋ́ sʋ mmɛha afʋpʋ ɩbɩ da mʋ, afʋbwɛ lakpan kʋsʋ lɩɩ mɩ́sʋ́ nɩ.
\v 7 Sankia ɔtsɩ ámʋ ha mʋ kulu. Mɩ́ ɔnɔ́sʋ́ ɔtɔɩ́pʋ́ oyin ámʋ gyí. Ɔbɔ́bɔ mpaɩ́ há fʋ́, mɛ́nɩ fʋmóowu. Nɩ́ fʋmɛsankía mʋ há mʋ kulu á, fʋ́a fʋ́ ahá fɛ́ɛ́ mlówu.”
\p
\v 8 Ɔyɩ́ lɛkɛ nyankɩ a, Abimelek lɛ́tɩ mʋ ahandɛ fɛ́ɛ́, ɔlɛbláa amʋ́ asʋ́n ánɩ́ ɩlaba. Ɩlɛha ifú lɛhɩɛ kɩ́tá amʋ́.
\v 9 Abimelek lɛ́tɩ Abraham, fɩ́tɛ́ mʋ ɔbɛ́ɛ, “Ntɔ́ fapʋ́gyí anɩ alɩ? Lakpan mɔmʋ nabwɛ́ fʋ́ sʋ́ fapʋ́ asʋkpan dɩ́nká mɩ́, pʋ́ mɩ́ wíe ogyíkpá sʋ alɩ? Fapʋ́ asʋ́n ánɩ́ bʋtama pʋ́gyí ɔha, gyi mɩ.
\v 10 Abimelek lɛ́fɩtɛ́ Abraham ɔbɛ́ɛ, “Ntogyi sʋ́ fabwɛ tɔ́á igyí alɩ?”
\p
\v 11 Abraham lɛ́lɛ mʋ́ ɔnɔ́ ɔbɛ́ɛ, “Nasusúu ánɩ́ ɔhá ánɩ́ otenya Bulu ifú ɔkʋkʋ métsíe nfɩ, sʋ bɔ́mɔ mɩ́, swɩ́ɩ́ mɩ́ mɩ́ ka?”
\v 12 “Támɛ ɔnɔkwalɩ igyi ánɩ́ mɩ́ píó nɩ́. Ɔsɩ́ ɔkʋlɛ abí anɩgyi, támɛ ayín ɔtsantsan lɔkwɩ́ɩ́ anɩ, asa anɩlétsiá aba.”
\v 13 “Brɛ́a Bulu lɛ́ha mɩ́ ɔbɛ́ɛ ntú dalɩ mɩ́ sɩ́ wóyítɔ́, anyɔ ɔmá bámbásʋ́ a, nɛbláa mʋ mbɛ́ɛ, tɔ́á fɛ́talɩ́ bwɛ́ pʋ́suná ánɩ́ fʋtɔdwɛ́ mɩ́ gyí, fɛ́bláa ɔhagyíɔha ánɩ́ fʋ́ píó gyí mɩ́.”
\p
\v 14 Ɩnʋ Abimelek lɛ́sankɩ́a Abraham mʋ ka Sara há mʋ. Ɔlɔpʋ akufa, nnantswie pʋ́ asúmbíi atsɩ mʋ́a ayin tsɩ́a mʋtɔ há mʋ.
\v 15 Ɔlɛbláa Abraham ɔbɛ́ɛ, “Kɩ, mɩ́ ɔsʋlʋ́ʋ dá fʋ́dɛkɩ́ɩ a, tsia ɔtɩnɛ́-gyí-ɔtɩnɛ́á f'ʋdeklé.”
\v 16 Ɔlɛbláa Sara ɛ́ ɔbɛ́ɛ, “Kɩ, nahá fʋ́ píó sika futútú ɩkʋlɛ, pʋ́súná ahá fɛ́ɛ́á bʋbʋ mlɩ wá ánɩ́ fʋ́mɔpʋ lakpan kʋkʋ gyi mɩ.
\p
\v 17 Mʋ́ sʋ Abraham lɔ́bɔ mpaɩ́ há Bulu, Bulu lésikíé Abimelek mʋa mʋ ka pʋ́ mʋ asúmbíi, tsá amʋ́ ɩlɔ, átsɩ ámʋ fɛ́ɛ́ bɔkwɩɩ́.
\v 18 Tsúfɛ́ Bulu létin Abimelek wóyítɔ́ atsɩ fɛ́ɛ́ ɩkwɩ́ɩ́púni ɔkpa, Abraham mʋ ka Sara sʋ.
\c 21
\s Isak Kwɩɩ́
\p
\v 1 Bulu lóyulá Sara fɛ́ alɩá ɔlɛblɩ́.
\v 2 Sara lénya ɔmɛ́, ɔlɔkwɩɩ́ abiyímbi há Abraham brɛ́á aladan. Bɔkwɩɩ́ obí ámʋ brɛ́á Bulu lɛ́blɩ́ ɔbɛ́ɛ, bɔkwɩɩ́ mʋ ámʋ.
\v 3 Abraham lɛ́dɩnká mʋ ɩdá Isak.
\v 4 Bɔkwɩɩ́ mʋ ɛkɛ kwésɩ́ bɛtɩn mʋ keté, fɛ́ alɩá Bulu lɛ́bla mʋ.
\p
\v 5 Abraham lɔ́hɔ nfí lafa-ɩkʋlɛ asa bɔkwɩɩ́ mʋ bi Isak há mʋ.
\v 6 Mʋ́ʋ́ Sara lɛ́blɩ́ ɔbɛ́ɛ, <Bulu lahá ansɩ́ lagyi mɩ, namɔ́sɩ́. Ɔhagyíɔha onú asʋ́n ánfɩ á, ansɩ́ bégyi mʋ, mɩ́a mʋnyɔ abɔ́mɔsɩ́.
\p
\v 7 Ɔlɛblɩ́ ɛ́ ɔbɛ́ɛ, “Ma bʋ́ʋ ɩnʋ ánɩ́ ɔbɛ́talɩ́ bla Abraham ɔbɛ́ɛ, Sara ɔbɔ́kwɩɩ́ obí? Támɛ mɩ́lakwɩ́ɩ́ obí há mʋ brɛ́ ánfɩ aladan a.”
\p
\v 8 Kebi ámʋ lɛ́dan, mʋ yin lɛ́ka mʋ nyɔ́pʋ itin. Abraham lɔ́tswɩ ɔpʋ́nʋ́ kpɔnkpɔntɩ ɩkʋ há mʋ, ɛkɛ ámʋ́ʋ́ bɛka mʋ nyɔ́pʋ itin ámʋ.
\s Hagar Mʋa Ismael Gyáa
\p
\v 9 Ɛkɛ ɔkʋ Sara lówun Ismael, Egypteyintse amʋ́ʋ́ ɔlɔkwɩɩ́ há Abraham amʋ, mʋa mʋ bi Isaknyɔ bʋdepleí.
\v 10 Mʋ́ʋ́ Sara lɛ́bla Abraham ɔbɛ́ɛ, “Gya ɔkpábi anfɩ mʋa mʋ bi abʋnatɩ. Mʋ bi ánfɩ mánya agyapadɩɛ amʋ́ʋ́ mɩ́ bí Isak obénya ámʋ kʋkʋ.”
\v 11 Asʋ́n ánfɩ lɛ́hɩɛ han Abraham, tsúfɛ́ mʋ bi gyí Ismael ɛ́.
\v 12 Tamɛ́ Bulu lɛ́bla Abraham ɔbɛ́ɛ, “Máha fʋ́ bí ámʋ mʋa fʋ́ osúmbíi Hagar asʋ́n ɩhan fʋ. Bwɛ dɩnka asʋ́n-gyí-asʋ́n ánɩ́ Sara ɔbɛ́bla fʋsʋ. Tsúfɛ Isaksʋ́ fɔ́tsʋn nya abí-aná ámʋ́ʋ́ nɛblɩ́ mbɛ́ɛ nɛ́ha fʋ́ ámʋ.
\v 13 Nɛ́ha Egyipteyintse ɔkpábi amʋ ɛ́ abí tsɔtsɔɔtsɔ, bɔ́bwɛ ɔmá.
\p
\v 14 Ɔyɩ kɛhɛ nyankɩ-nyankɩ a, Abraham lotsú atogyíhɛ pʋ́ ɔbwɩ ɔwʋlʋ́ ntsu kɛntɛ ɩkʋlɛ, pʋ́ kebi ámʋ wá Hagar ɔma, ólegya amʋ́ ɔbɛ́ɛ bʋnátɩ. Bɛnatɩ́ yówie Beerseba ndobítɔ. Ɔna odeki ɩnʋ.
\v 15 Brɛ́á amʋ́ ntsu lɛta á, ɔlɛlɛ kebi ámʋ tswɩ ɩfá ɩkʋ asɩ.
\v 16 Ɔlɛnatɩ́ yétsía ɩfʋ́ntɔ́, ɔ́lɛblɩ́ wá mʋ nwuntɔ ɔbɛ́ɛ, “Mmɛ́ɛtalɩ́ tsíá, ndɛ mɩ́ bí ánfɩ kɩ́ a, obówu.” Ɩnʋ á, ɔlɛkpa isú yíi.
\v 17 Bulu lónu kebi ámʋ isú. Mʋ́ʋ́ Bulu-ɔbɔpʋ́ ɔkʋ lókpolí Hagar tsú ɔsʋ́sʋ́, bláa mʋ ɔbɛ́ɛ, “Ntɔ dɛ́ fʋ́ han, Hagar? Mánya ifú, Bulu lanú kebi ámʋ isú.
\v 18 Kʋsʋ, afʋtsu mʋ pia. Nɔ́bwɛ mʋ abí-aná bɔ́bwɛ ɔmá kpɔnkpɔntɩ ɩkʋ.”
\v 19 Mʋ́ʋ́ Bulu léfinkí mʋ ansibí, ólowun ibún ɩkʋ. Ɔlɔyɔ yɛ́sa ntsu bʋ́lá mʋ ntsu kɛntɛ amʋ, ɔ́lɛha kebi ámʋ ɩkʋ olonu.
\v 20 Bulu lɛ́kpa kebi ámʋ, ɔ́lɛdan. Oletsiá Paran apʋ́tɔ́; ɔ́lɔbwɛ ɔtapʋ́ kpɔnkpɔntɩ ɔkʋ.
\v 21 Mʋ yin létsiá Egypteyintse ɔkʋ há mʋ.
\s Abimelek Mʋa Abraham Ntam
\p
\v 22 Ɩbrɛ́ ɩkʋtɔ á, Abimelek lɛ́kpa mʋ ɔsafohɩnɩ Pikel, bɔyɔ Abraham wá yɛ́bla mʋ bɛɛ, “Bulu tɛkpá fʋ́ tógyítɔ́á fʋ́tɔbwɛ́tɔ́.
\v 23 Mʋ́ sʋ pʋ Bulu ka ntam há mɩ ánɩ́ fʋmɛ́ɛmlɛ́ mɩ́, mɩ́ abí, pʋ́ mɩ́ abí-aná. Nawá ɔnɔkwalɩ há fʋ́, sʋ fʋ́ ɛ́ ka ntam ha mɩ ánɩ́ fɔ́wa ɔnɔkwalɩ há mɩ́ ɔsʋlʋ́ʋ ánfɩ faba fʋtsie mʋ́sʋ́ ánfɩ.”
\p
\v 24 Abraham lɛ́bla mʋ ɔbɛ́ɛ, “Nɛtanʋ Bulu ánɩ́ nɔ́wa ɔnɔkwalɩ há fʋ́.”
\p
\v 25 Abraham lɛ́la bláa Abimelek alɩá mʋ asúmbíi baba bɔswɩɩ́ mʋ asúmbíi ibún ɩkʋ.
\v 26 Abimelek lɛ́blɩ́ ɔbɛ́ɛ, “Mmeyín ɔhá ánɩ́ ɔlɔbwɛ tɔ́ ánfɩ odu. Yɛ́ fʋ́ mɛ́bla mɩ. Brɛ́á natsɔ mʋ́ nu nɩ́.”
\v 27 Mʋ́ʋ́ Abraham lɛ́ha Abimelek akufa pʋ́ nnantwie akʋ, bɔpʋ́ká ntam ámʋ.
\v 28 Abraham lɛ́lɛ akufabi asienɔ́ tsú mʋ akufatɔ pʋ́ amʋ́ lɩ́ɩ́ ɔtsan.
\v 29 Abimelek lɛ́fɩtɛ́ mʋ ɔbɛ́ɛ, <Akufabi ánfɩ falɛ́ ánfɩ ɛ́ asɩ mɛ́?”
\v 30 Abraham lɛ́bla mʋ ɔbɛ́ɛ, “Kpa akufa asienɔ́ ánfɩ natɩ. Mʋ́dɛ́ adánsɩɛ gyí ánɩ́ fatsúlá ánɩ́ mɩ́lókwí ibún ámʋ nɩ.”
\v 31 Mʋ́ sʋ bɛtɩ ɔtɩ́nɛ́ ámʋ bɛɛ, Beerseba, tsúfɛ́ ɩnʋ amʋ́ abanyɔ́ ámʋ bɛka ntam há aba nɩ́.
\v 32 Bɛka ntam ánfɩ Beerseba tá á, Abimelek mʋa mʋ ɔsafohɩnɩ Pikol bɛsankɩ́ yɔ́ Filistifɔ ɔsʋlʋ́sʋ.
\v 33 Abraham lóswíe oyí ɩkʋ Beerseba ɩnʋ. Ɔlɔbɔ mpáɩ há Buluá ogyí ɩbrɛ́ fɛ́ɛ́tɔ́ Bulu ámʋ oyí ámʋ asɩ.
\v 34 Oletsiá Filistifɔ ɔsʋlʋ́ʋ amʋsʋ wá ɔpá.
\c 22
\s Bulu Lɔ́sɔ́ɔ Abraham Kɩ
\p
\v 1 Ɩ́nɩ ɔma brɛ́ ɩkʋtɔ á, Bulu lɔ́sɔ́ɔ Abraham kɩ. Bulu lókpolí mʋ. Mʋ́ʋ́ Abraham lótsulá ɔbɛ́ɛ, “Mɩ́ nɩ́.”
\v 2 Bulu lɛ́bla mʋ ɔbɛ́ɛ, “Kpa fʋ́ bí, fʋ́ bí ɔkʋkʋ́nʋ́ ɔkʋlɛ pɛ́, Isak amʋ́ʋ́ fʋ́tɔdwɛ́ ámʋ, afʋyɔ Moria ɔsʋlʋ́sʋ, ɩnʋ ɩbʋ ámʋ ɩkʋlɛá nósuná fʋ́sʋ́. Tɔ mʋ ɩnʋ, afʋpʋ mʋ ha mɩ igyí.
\v 3 Mʋ́ sʋ Abraham lɔ́kʋsʋ́ nyankɩ-nyankɩ, bá ngyá ánɩ́ ɔbɔ́pʋ yɔ́wa ogyá ámʋ, klɩ́ mʋ atɔ́ dɩ́nká mʋ afrimusʋ́, kpá nyasubi abanyɔ́́ pʋ́ mʋ bi Isak, bɔpʋ ɔkpa bɔyɔ́ ɔtɩ́nɛ́ ámʋ́ʋ́ Bulu lósuná mʋ amʋ.
\v 4 Bʋna bɔyɔ́, ɛkɛ sáásɩ́ a, Abraham lótsu ansɩ́ fʋ́á kɩ a, ólowun ɔtɩ́nɛ́ amʋ sɩ́sɩ́ tsútsúutsú.
\v 5 Mʋ́ʋ́ ɔlɛbláa mʋ nyasubi ámʋ ɔbɛ́ɛ, “Mlɩa afrimu ámʋ mlɩtsia nfɩ. Mɩ́a kebi ámʋnyɔ abɔ́yɔ nkpá nána yósúm Bulu ayinki ba.”
\v 6 Olotsu ngyá ámʋ sʋ́rá Isak, mʋ ɛ́ olotsu ogyá mʋ́a ɔdayí kɩ́tá, amʋ́ abanyɔ́́ bɛnatɩ́.
\v 7 Mʋ́ʋ́ Isak lɛ́fɩtɛ́ mʋ sɩ ɔbɛ́ɛ, ”Mɩ́ sɩ́!” Olotsulá ɔbɛ́ɛ, “Mɩ́ bí!” Mʋ́ʋ́ ɔlɛfɩtɛ́ mʋ sɩ ɔbɛ́ɛ, “Nawun, anɩdɛ́ ogyá mʋ́a ngyatin, mʋ́ nkɩ́ɩ okufabi amʋ?”
\v 8 Mʋ́ʋ́ Abraham lɛ́lɛ mʋ́ ɔnɔ́ ɔbɛ́ɛ, “Bulu onutó ɔbɛ́ha okufabi amʋ.” Mʋ́ʋ́ amʋ́ abanyɔ́́ bɛlapʋ́ bɔyɔ́ á.
\v 9 Brɛ́á bowie ɔtɩ́nɛ́á Bulu lósuná mʋ a, Abraham lɔ́pwɛ mʋ igyíha ɔswɩ, trɛ ngyatin ámʋ dɩ́nká mʋ́sʋ́, ɔ́lɛklɩ́ mʋ bi ámʋ, tsú mʋ dɩ́nká ngyatin ámʋsʋ.
\v 10 Olotsu ɔdayi ámʋ fʋ́á, ɔbɛ́ɛ amʋmɔ mʋ pɛ́,
\v 11 Bulu-ɔbɔpʋ lókpolí mʋ tsú ɔsʋ́sʋ́ ɔbɛ́ɛ, “Abraham! Abraham!”
\p Olotsúla ɔbɛ́ɛ,“Mɩ́ sɩ́, mɩ́ nɩ́!”
\v 12 Ɔbɔpʋ amʋ lɛ́bla mʋ ɔbɛ́ɛ, “Mápʋ ɩbɩ da kebi ámʋ, tsúfɛ́ nawun ánɩ́ fʋ́tenyá Bulu ifú, fʋ́tobú Bulu. Mʋ́ sʋ fʋmekiná fʋ́ bí ɔkʋlɛ pɛ́ ámʋ pʋhá mɩ́ nɩ́.”
\p
\v 13 Ɩnʋ Abraham lótsu ansɩ́ fʋ́á. Ɔkɩ a, okpokpo ɔkʋ lɩ́ɩ́ mʋ ɔma ɩnʋ á. Mʋ nsiebí lawá kɩ́tá ɩfátɔ́. Abraham lɛ́yɛlɛ mʋ, tɔ́ mʋ pʋ́há Bulu igyí.
\v 14 Ɔlɛtɩ ɩnʋ ɔbɛ́ɛ, “Bulu ɔbɛ́ha.” Bʋtɛblɩ́ ɩnʋ ɩwɩ asʋ́n bɔtʋ ndɛ bɛɛ, “Bulu ɔbɛ́ha ɩbʋ ámʋsʋ.”
\s Bulu Lesi Abraham Ntam Amʋsʋ
\p
\v 15 Bulu ɔbɔpʋ amʋ lɛ́tɩ Abraham otse nyɔɔsɩ tsú ɔsʋ́sʋ́, bláa mʋ ɔbɛ́ɛ,
\v 16 “Ɩ́nɩá fabwɛ́ tɔ́á igyi alɩ, fʋ́mekiná fʋ́ bí ɔkʋkʋ́nʋ ɔkʋlɛ pɛ́ ámʋ pʋhá mɩ́ á,
\v 17 Nɛkásɛ, nɛ́hɩɛ yúlá fʋ́. Fʋ́ abí-aná bɛ́hɩɛ móní fɛ́ ntsrakpabi pʋ́ ɔpʋ ɔnɔ́ osublúu. Bɔ́pʋ amʋ́ anyabá bwɛ́ nkpábíi.
\v 18 Amʋ́sʋ́ nɔ́tsʋn yulá ɔyɩ́tɔ́ anyánkpʋ́sa fɛ́ɛ́, tsúfɛ́ fanu mɩ́ asʋ́n, bwɛ́ dɩ́nká mʋ́sʋ́.”
\v 19 Abraham lɛsankɩ́ yɛ́tʋ mʋ nyasubi abanyɔ́ ámʋ, mʋá amʋ́nyɔ bɛsankɩ ba Berseba, Abraham létsía Berseba ɩnʋ.
\s Nahor Abi Ana
\p
\v 20 Asʋ́n ánfɩ fɛ́ɛ́ ɔmaá, Abraham lónu ánɩ́ Milka ɛ́ lakwɩ́ɩ́ abiyimbí há mʋ pio Nahor.
\v 21 Nyebi ámʋ adá gyí, Uz, mʋ bité, mʋ pio Buz pʋ́ Kemuel, Aram mʋ sɩ.
\v 22 Kesel, Haso, Pildas, Yidlet pʋ́ Betuel.
\v 23 Mʋ́ʋ́ Betuel lɔkwɩ́ɩ́ Rebeka. Abi ɩkwe ánfɩ Milka lɔkwɩ́ɩ́ há Abraham mʋ pio Nahor nɩ.”
\v 24 Mʋ ka nyɔɔsɩ Rehuma ɛ́, lɔkwɩ́ɩ́ Teba, Gaham, Tahas pʋ́ Maaka.
\c 23
\s Sara Lowu Pʋ́ Mʋ Pulá
\p
\v 1 Sara lɔhɔ nfí lafa kʋlɛ adʋanyɔ sienɔ. Nfí ánfɩ Sara lɔ́hɔ mʋ nkpatɔ nɩ.
\v 2 Sara lowu Kiria-Arba, ɩnʋ gyí Hebron ánɩ́ ɩbʋ Kaanan ɔsʋlʋ́sʋ. Mʋ́ʋ́ Abraham lɛ́ba ɩnʋ, ɔba bosú Sara, ɔlá mʋ elí.
\v 3 Abraham lɔ́kʋsʋ́ fúlí ámʋ wa, yɛ́lɩ́ɩ tɔ́ɩkplá Heti abi bláa amʋ́ ɔbɛ́ɛ,
\v 4 “Notsú ɔma bambasʋ ɔfɔ́ɔ ngyi mlɩ́tɔ, mlɩ́ha mɩ́ ɔsʋlʋ́ ampula mɩ́ ka.”
\v 5 Mʋ́ʋ́ Heti abi bɛbláa mʋ bɛɛ,
\v 6 “Owíe! Nú, mʋ ha anɩ.” Bulu ɔha kpɔ́nkpɔ́ɔntɩ f'ʋgyi anɩtɔ, pula fʋ́ fúlí ɛtɩ́nɛá anɩtopula anɩ ahandɛ. Ɔháa mɛ́talɩ́ tin fʋ ɔkpa ɔbɛ́ɛ, fʋmápula fʋ́ fúlí anɩ opulákpan.
\v 7 Abraham lɔ́kʋsʋ́ lɩ́ɩ́, bun ha Hetabi ámʋ bʋgyí ɔsʋlʋ́ ámʋ awíe.
\v 8 bláa amʋ́ ɔbɛ́ɛ, Nɩ́ mlɩ́ latsʋ́la ánɩ́ mpula mɩ́ ɔha mʋ́a, mlɩ́ya asʋ amlɩnu, amlɩbwíipa há Zohar mʋ bi Efrom há mɩ mlɩ́a ɔpʋ Makpela ibwi-alatɔ, ɔbɔ amʋ́ʋ́ ɩbʋ mʋ ndɔ ɔkaa ámʋ há mɩ.
\v 9 Ɔpʋ há mɩ alɩá bɛ́fɛ mʋ́, ibiá ɔnɔ, fowun ɩbwɛ mʋ opulakpa kon mlɩ́wa.
\v 10 Brɛ́ amʋtɔ́á, Efron tse Heti abi amʋtɔ. Mʋ́ʋ́ Efron lɛbla Abraham Heti abi pʋ́ aha amʋ́ʋ́ bɛba wulu amʋtɔ fɛ́ɛ́ ansɩtɔ ɩnʋ ɔbɛ́ɛ,
\v 11 Ɛkɛkɛ́ɛkɛ, mɩ́ wíe nu. Napʋ ndɔ amʋ há fʋ. Napʋ ibwi alatɔ ɔbɔ amʋ ɛ́ há fʋ. Mɩ aha fɛ́ɛ́ ansɩtɔ napʋ́ha fʋ. Fʋ́ mʋ pʋ pula fʋ́ ɔha wʋlɛ!
\v 12 Ɩnʋ Abraham lóbun nwuntɔ amʋ́ fɛ́ɛ́ ansɩ́tɔ labwíí
\v 13 bláa Efron ɔbɛ́ɛ, “Mlɩ́ wulú ánfɩtɔ abi, mlɩnu! Nɛ́ka fʋ́ ndɔ amʋ ɩkɔ, nobwíipa há fʋ hɔ́ mɩ ɩkɔ mɛ́nɩ nɛ́talɩ́ pula mɩ́ fuli amʋ ɩnʋ.
\v 14 Efron lɛbla Abraham ɔbɛ́ɛ,
\v 15 “Owíe nú mɩ́ asʋ́n ánfɩ há mɩ o! Ɔsʋlʋ́ bɔhɔ sika fútútú (sekel) alafana, mápʋ asʋ́n prɩ b mɩa fʋ́nyɔ nsɩ́nɛ́. Mbɛ́ɛ yɔ́ afʋyopula fʋ́ fúlí.”
\v 16 Abraham lónu Efron asʋ́n blɩ́hɛ amʋ. Mʋ́ʋ́ ɔlɛkla sika amʋ́ʋ́ ɔlɛtɩ ámʋ há mʋ Hatiti abi ansɩ́tɔ ɩnʋ. Sika fútútú onuto lafa ana, bia agyipʋ sika.
\v 17 Mʋ́sʋ́ Efron ndɔ ánɩ́ ɩbʋ Mamre ndɔ ámʋ pʋ́ ibwi alatɔ ɔbɔ ámʋ, nyi ɩbʋ mʋ́tɔ fɛ́ɛ́
\v 18 Lemli Abraham klɛ Hati abi pʋ aháa bɛba wulu amʋtɔ fɛ́ɛ́ ansɩ́tɔ ɛkɛ amʋ.
\v 19 Mʋ́ ɔmaa, Abraham lópula mʋ ka Sara ibwi alatɔ ɔbɔ amʋ ɩbʋ Makpela ndɔ amʋ́ʋ́ ɩbʋ Mamre Kasa Hebron wulutɔ Kanaan ɔsʋlʋ́sʋ ámʋtɔ.
\v 20 Hati abi bɔpʋ ndɔ amʋ pʋ́ ibwi alatɔ ɔbɔá ɩbʋ mʋ́tɔ há Abraham ɩlɔbwɛ mʋ aha opulakpa koun/agyapadɩɛ.
\c 24 Isak Mʋa Rebeka
\p
\v 1 Brɛ́ ámʋtɔ Abraham lɛ́hɩɛ́ dan, Bulu lóyulá mʋ ɔkpagyíɔkpasʋ.
\v 2 Ɛkɛ amʋa, Abraham lɛ́tɩ mʋ woyisʋ ɔkɩpʋ dehen bláa mʋ ɔbɛ́ɛ, “Pʋ́ fʋ ɩbɩ wá mɩ́ obian ayasɩ,
\v 3 afʋka Anɩ Wíe ɔsʋ mʋa asɩ Bulu ntam ha mɩ fɛɛ, fʋméetsía ɔka ha mɩ́ bi Isak tsú aha ánfɩ ntsie amʋ́ ɔsʋlʋ́sʋ, Kanaanfɔ ánfɩtɔ.
\v 4 Yɔ́ mɩ́ ɔmatɔ mboun, mɩ́ abusuantɔ afʋdunka ɔka ámʋ ɩnʋ.”
\v 5 Ɔhandɛ amʋ lɛ́fɩtɛ́ mʋ ɔbɛ́ɛ, “Nɛ́talɩ́ kpá Isak ya fʋ́ ɔmátɔ́, oyetsiá ɩnʋ?”
\p
\v 6 Abraham lɛ́bla mʋ ɔbɛ́ɛ, “Ɛkɛkɛɛkɛ! Kɩ wankláán ánɩ́ fʋmɛ́ɛkpa mɩ́ bí sankia ya ɩnʋ.
\v 7 Tsúfɛ́ anɩ Wíe, ɔsʋ́sʋ́ Bulu ámʋ́ʋ́ ɔlɛkpa mɩ́ tsú ɔsʋlʋ́á bɔkwɩɩ́ mɩ́ mʋ́sʋ́ ba nfɩ, ɔ́lɛka ntam há mɩ́ ɔbɛ́ɛ, mɔ́pʋ ɔsʋlʋ́ʋ anfɩ há mɩ́ abí-aná. Mʋ́ sʋ nɩ́ fɔyɔ́ ɩnʋ á, ɔbɔ́wa mʋ ɔbɔpʋ gya fʋ́ nkpá, ɔ́bɛ́kpa fʋ́ fénya ɔtsɩ há mɩ́ bí obétsiá.
\v 8 Nɩ́ omotsulá buo fʋ ba a, mʋ́mʋ́ falɛ́ fʋ́ ɩwɩ tsú ntam anfɩtɔ. Mʋ́á idehián gyí mákpa mɩ́ bí sankía ya ɩnʋ.”
\p
\v 9 Wóyísʋ́ ɔkɩ́pʋ dɛhɛn amʋ lɔ́pʋ mʋ ɩbɩ wá mʋ wie Abraham obíán ayasɩ, ká ntam há mʋ asʋ́n ánfɩ sʋ.
\v 10 Mʋ́ʋ́ ɔlɛlɛ mʋ wie kpɔsɔ idú, ólotsu atɔ kiehɛ́ ɔtsantsan klɩ́ dɩ́nká amʋ́sʋ́, ɔ́lɔpʋ ɔkpa ɔyɔ́ Aram-Naharaim, ɔsʋlʋ́ʋá ɩda Mesopotamia owí opwiékpa bɩnasʋ, Nahor wúlu amʋtɔ.
\v 11 Olowie ɩnʋ á, owí lapɔn, ígyi brɛ́á atsɩ bʋtɔyɔ́ ntsutso. Ɔlɛha akpɔ́sɔ́ ámʋ betsiá wúlu amʋ ɔnɔ́ ibún ɩkʋ asɩ dá ɔkpʋ́nʋ́.
\v 12 Ɩnʋ wóyísʋ́ ɔkɩ́pʋ amʋ lɔ́bɔ mpáɩ ɔbɛ́ɛ, “Óo mɩ́ wíe Abraham Bulu, kpa mɩ́ ndɛ. Nóbwíí ɩpa, ha ntam amʋ́ʋ́ fɛka há mɩ́ wíe Abraham amʋ ɩba mʋ́tɔ́.
\v 13 Naba nlɩɩ́ ntsu ibún ánfɩ asɩ. Ntsibiá botsú wúlu kpɔnkpɔntɩ ánfɩtɔ bɛbá bɛsa ntsu.
\v 14 Nókokóli amʋ́tɔ́ ɔkʋlɛ mbɛ́ɛ ɔhá mɩ́ ntsu annu, ɔha mɩ́ akpɔsɔ ɛ́ abʋnu. Nɩ́ olotsulá há mɩ́a mbwɩ ámʋ anɩlónu á, ha mʋ ɔbwɛ ɔtsɩá falɛ́ há Isak. Nɩ́ ɩbá mʋ́tɔ́ alɩ á, mʋ́mʋ́ nɛ́bɩ ánɩ́ fʋ́ ntam amʋ laba mʋ́tɔ́.”
\p
\v 15 Ɔmɔkʋ́ lɛ́ ɔnɔ́ mpáɩ ánfɩ bɔtɔ́ lɩ otsibi ɔkʋá ɔbʋ akɩ́lɛ, ɔ́mɔkʋ́ tsiá okúlu, mʋ ntsu-ɔlɔ́ dɩn mʋ nkanta lɛ́bá ntsu ɔsakpá. Otsibi anfɩ ɩdá gyí Rebeka, Betuel mʋ bi tsɩ́hɛ́, Abraham mʋ pio Nahor pʋ́ mʋ ka Milka mʋ na.
\v 16 Otsibi anfɩ hɩ́ɛ́ ɔbʋ akɩ́lɛ obitebí, óyin mɔ́kʋ́ pʋ́ ɩbɩ da mʋ kɩ. Ɔlɛkplɩ́ wíé ntsu ɔbʋ́nbi ámʋtɔ, sá ntsu ládʋ́ dálɩ.
\v 17 Wóyísʋ́ ɔkɩ́pʋ dɛhɛn amʋ lɛ́sɩrɩ́ tʋ́ mʋ, bláa mʋ ɔbɛ́ɛ, “Nobwíí ɩpa, ha mɩ́ ntsu annu.”
\v 18 Otsibi amʋ lɔ́wa ɔsa bíɛ́yɩ́ ntsu ámʋ tsú mʋ nkanta, pʋ́há mʋ, blɩ́ ɔbɛ́ɛ, “Hɔ ntsu ámʋ nu.”
\v 19 Olonu ta á, otsibi amʋ lɛ́bla mʋ ɔbɛ́ɛ, “Nɛyɛ́sa ba fʋ́ akpɔsɔ amʋ ɛ́ abʋnu mʋ́á bɛ́talɩ́!”
\v 20 Ɔlɔwa ɔsa tsɛ́ɩ́ mʋ́ wá mbwɩ ntsunúu blanwɛ́tɔ́, ɔ́lɛkplɩ́ yɛ́sa ba amʋ́ bonu alɩá bʋdeklé.
\v 21 Ɔhandɛ amʋ lési otsie díín ɔdɛ mʋ kɩ́ɩ. Odekléá obówun ánɩ́ Bulu ɔbɛ́ha mʋ ɔkpa ámʋ ɩbɔ́wa alɛ́ ntɛ́ɛ ɩmɔ́ɔwa alɛ́.
\v 22 Otsibi amʋ lɔ́bwɛ tɔ́á ɔbɔ́bwɛ tá fɛ́ɛ́ á, ɔhandɛ amʋ lɛ́lɛ sika opíni ɩkʋá ɩhɩ́ɛ́ ɩbʋ ibíá, ɔ́lɔpʋwá mʋ ɔwʋntɩ́tɔ́. Ɔlɛtrá lɛ ɔbɩwɛtɔ sika mpíni akpɔnkpɔntɩ anyɔ, ɔ́lɔpʋwá mʋ ɔbɩwɛtɔ.
\v 23 Mʋ́ʋ́ ɔlɛfɩtɛ́ mʋ ɔbɛ́ɛ, “Ma gyí fʋ́ sɩ́? Nobwíí ɩpa, bla mɩ nɩ́ mɩ́a mɩ́ ahá ánfɩ abénya ɔswɩɩ́kpá mʋ wóyítɔ́ onyenɩ.”
\p
\v 24 Otsibi amʋ lɛ́lɛ mʋ́ ɔnɔ́ ɔbɛ́ɛ, “Mɩ́ sɩ́ gyí Betuel, Nahor mʋa Milka mʋ bi.
\v 25 Ɔswɩɩ́kpá bʋ anɩ wóyítɔ́. Atogyihɛ tsɔtsɔɔtsɔ ɛ́ ɩbʋ ɩnʋ há mbwɩ ámʋ.”
\p
\v 26 Ɔhandɛ amʋ lɛ́da akpawunu, ko nwuntɔ wá, dá Bulu ɩpán.
\v 27 Blɩ́ ɔbɛ́ɛ, “Nɛdá mɩ́ wíe Abraham Bulu ɩpán ánɩ́ alabwɛ́ dɩ́nká ntam amʋ́ʋ́ ɔlɛka há mʋ amʋsʋ. Tsúfɛ́ Bulu lakpá mɩ́ laa ba mɩ́ wíe abusuanfɔ wá.”
\p
\v 28 Otsibi amʋ lɛ́sɩrɩ́ yɔ́ wóyítɔ́ yɛ́blɩ́ asʋ́n ánɩ́ ɩlaba fɛ́ɛ́.
\v 29 Ɩnʋ á, Rebeka mʋ pio yínhɛ́á bʋtɛtɩ́ mʋ Laban bʋ ɩnʋ. Olowun mpíni amʋ́ʋ́ ɩda mʋ ɔwɔntɩ́tɔ́ pʋ́ mʋ ɔbɩwɛtɔ, ólonu asʋ́n ámʋ́ʋ́ ɔlɛblɩ́ ámʋ ɛ́ fɛ́ɛ́.
\v 30 Mʋ́ sʋ olotsu ɔsɩ́rɩ yɔ́ Abraham wóyísʋ́ ɔkɩ́pʋ dɛhɛn amʋ́ʋ́ ɔtrá ɔlɩɩ́ mʋ akpɔsɔ wá, ibún ámʋ asɩ wá. Ɩnʋ ɔlɛbláa mʋ ɔbɛ́ɛ,
\v 31 “Ba ayɔ wóyítɔ́. Bulu layúlá fʋ́. Ntogyi sʋ́ fʋtrá fʋlɩɩ́ nfɩ? Nalá obu yáɩ́ fʋ́. Ɔtɩ́nɛ́ ɩbʋ ɩnʋá fʋ́ mbwɩ ámʋ bétsiá.”
\v 32 Ɔlɛkpa ɔhandɛ amʋ yá wóyítɔ́, ɔ́lɛdɩnkɩ́ akpɔsɔ ámʋ atɔ sʋráhɛ́ lɛ́ amʋ́sʋ́, ɔ́lɛkpa ɩfá ba amʋ́. Mʋ́ ɔma a, ɔlɛsa ntsu ba ɔhandɛ amʋ pʋ́ ahá ámʋ́ʋ́ bʋbuo mʋ amʋ fɛ́ɛ́ bɔfwɩ amʋ́ ayabiasɩ.
\v 33 Brɛ́á bɔpʋ atogyihɛ bɛyaɩ́ amʋ́ á, ɔhandɛ amʋ lɛ́bla amʋ́ ɔbɛ́ɛ, “Anɩméegyi atɔ́ ámʋ; nkɛ́tɩ nabɔ́ ɔkasɩɛ asa.”
\p Laban lɛ́bla mʋ ɔbɛ́ɛ, “Ɔtɔ́ɩ!”
\p
\v 34 Mʋ́ʋ́ ɔlɛblɩ́ ɔbɛ́ɛ, “Mɩ́gyí Abraham wóyísʋ́ ɔkɩ́pʋ dɛhɛn nɩ.
\v 35 Bulu lahɩ́ɛ́ yúlá mɩ́ wíe, álanyá ɩwɩ. Alahá mʋ akúfa, akpaláa, nnantswie, sika futútú mʋ́a pɛ́pɛ, atsɩ mʋ́a ayin asúmbíi, afrimu pʋ́ akpɔsɔ.
\v 36 Mɩ́ wíe mʋ ka Sara lɔ́kwɩɩ́ obi yinhɛ́ ɔkʋlɛ pɛ́ há mʋ brɛ́á ɔlɔbɔ abrɩwa, álapʋ́ mʋ atɔ́ fɛ́ɛ́ wá mʋ ɩbɩtɔ.
\v 37 Mɩ́ wíe lɛ́ha nɛka ntam há mʋ ánɩ́ mmátsiá ɔká há mʋ tsú ntsibiá bʋbʋ Kanaan ɔsʋlʋ́sʋtɔ.
\v 38 Mboún nyɔ́ mʋ ɔsʋlʋ́sʋ, mʋ sɩ abusuanfɔtɔ, anyetsiá ɔká ha mʋ ɩnʋ.
\v 39 Nɛfɩtɛ́ mɩ́ wíe mbɛ́ɛ, <Nɩ́ nɔyɔ́, ɔtsɩ ámʋ ɔbɛ́ɛ, mʋmóobuo mɩ ba mɛ?>
\v 40 Ɔlɛbláa mɩ ɔbɛ́ɛ, <Mɩ́ Bulu ámʋ buo fʋ, ɔbɛ́kpa fʋ́, fʋ́ ɔkpa ámʋ ɩbɔ́wa alɛ́. Ɔbɛ́ha fʋ́ ɔtsɩ, fétsiá ha mɩ́ bí tsú mɩ́ ahá pʋ́ mɩ́ sɩ́ abusuanfɔtɔ.
\v 41 Nɩ́ fɔyɔ mɩ́ abusuanfɔ ánfɩ wá, bɛɛ bʋmóotsulá ánɩ́ bɔ́pʋ mʋ há fʋ́ á, mʋ́mʋ́ fʋmɔkʋ́ tʋ́ mɩ́ ntam amʋ.>
\p
\v 42 Brɛ́á nɛba ibún ámʋ asɩ ndɛ á, nɔbɔ mpáɩ blɩ́ mbɛ́ɛ, <Óo mɩ́ wíe Abraham Bulu, nobwíí ɩpa kpa mɩ́, tɔ́á ɔbwɛkpá nɛba ɩwa alɛ́.
\v 43 Otsibigyíotsibi ánɩ́ ɔbɛ́ba ntsu ɔsakpá, nɔkʋlɩ́ mʋ mbɛ́ɛ ɔhá mɩ́ ntsu annu,
\v 44 ólotsulá há mɩ́, trá ha mɩ́ akpɔsɔ ɛ́ á, mʋ́mʋ́ ha mʋ ɔbwɛ ɔhá ánɩ́ falɛ́ fɛɛ ɔbwɛ́ɛ mɩ́ wíe mʋ bi mʋ ka.>
\v 45 Mɩ́ ɔnɔ́ mesi kʋ́ráá asa Rebeka ntsu ɔlɔ́ ɩdɩn mʋ nkanta, ɔ́lɛba bowie ntsu ibún ámʋ asɩ. Nɛbláa mʋ mbɛ́ɛ, <Nobwíí ɩpa, ha mɩ́ ntsu annu.>
\v 46 Ɩnʋ ɔlɔwa ɔsa bíɛ́yɩ́ ntsu ɔlɔ́ ámʋ tsú mʋ nkanta, ɔ́lɔpʋhá mɩ́, bla mɩ ɔbɛ́ɛ <Hɔ afʋnu! Nɛ́ha fʋ́ akpɔsɔ ámʋ ɛ́ amʋ́ klɛ́.> Mʋ́ sʋ nɔhɔ ntsu ámʋ nu, ɔ́lɛha mɩ́ akpɔsɔ ámʋ ɛ́.
\v 47 Mʋ́ʋ́ nɛfɩtɛ́ mʋ mbɛ́ɛ, <Ma gyí fʋ́ sɩ́?> Ɔlɛlɛ mʋ́ ɔnɔ́ ɔbɛ́ɛ, <Mɩ́ sɩ́ gyí Betuel, Nahor mʋa Milka mʋ bi. Ɩnʋ nɔpʋ ɔwɔntɩ́tɔ́ mʋ́a ɔbɩwɛtɔ mpíni wá mʋ.
\v 48 Nɛda akpawunu, kánfʋ́ mɩ́ wíe Abraham Buluá alakpá mɩ́ laa ba mɩ́ wíe mʋ pio wá, nénya mʋ bi tsía ha mɩ́ wíe mʋ bi.
\v 49 Séi ánfɩ á, mlɩbla mɩ nɩ́ mlɩlatsúlá ánɩ́ mlɔ́bwɛ mɩ́ wíe Abraham apɛ́ há mʋ, pʋ́bʋa mʋ. Nɩ́ mlɩmótsulá ɛ́ á, mlɩbla mɩ, mɛ́nɩ nówun ɔtɩ́nɛ́á nɔ́pʋ mɩ́ asʋ́n tsʋn.
\p
\v 50 Ɩnʋ Laban mʋa Betuel bɛblɩ́ bɛɛ, “Asʋ́n ánfɩ itsú Bulu wá. Mʋ́ sʋ anɩmɛ́ɛtalɩ́ blɩ́ asʋansʋ tsú mʋ́ ɩwɩ.
\v 51 Kɩ, Rebeka amʋ lɩ́ɩ́ á. Kpa mʋ ya, ɔyɔbwɛ fʋ́ wíe mʋ bi mʋ ka, fɛ́ alɩá Bulu lɛ́blɩ́.”
\v 52 Abraham osúmbíi amʋ lónu asʋ́n ánfɩ á, ɔlɛda akpawunu, ko nwuntɔ wá, súm Bulu.
\v 53 Ɔlɛlɛ sika futútú mʋ́ pɛ́pɛ atɔ́ pʋ́ atati wʋlɩhɛ há Rebeka. Ɔlɔpʋ atɔ kiehɛ́, atɔ́á ɩbʋ ibíá há mʋ pio mʋa mʋ yin.
\v 54 Osúmbíi amʋ mʋa ahá ámʋ́ʋ́ bʋbuo mʋ amʋ begyi atɔ́ ámʋ, nu ntá, bɛdɩ ɩnʋ. Bɔkʋsʋ́ nyankɩ-nyankɩ, ɔ́lɔkʋlɩ́ ɔkpa ánɩ́ mɛ́sankí yɔ́ mʋ wie wá.
\v 55 Rebeka mʋ pio yínhɛ́ mʋa mʋ yin bɛblɩ́ bɛɛ, “Ha mʋ otsia anɩ wá nkɛ idú ntɛ́ɛ Kwasieda ɩkʋlɛ as ɔyɔ.”
\p
\v 56 Támɛ ɔlɛblɩ́ ɔbɛ́ɛ, “Mlɩmáda mɩ́ yáɩ́! Bulu lakpá mɩ́, ɔ́kpa ánfɩ lawá alɛ́. Mʋ́ sʋ mlɩsi mɩ́ ɔkpa anyɔ mɩ́ wíe wá.”
\p
\v 57 Bɛblɩ́ bɛɛ, “Mlɩtɩ otsibi amʋ ba, afɩtɛ mʋ onutó.”
\v 58 Mʋ́ sʋ bɛtɩ Rebeka ba, bɛfɩtɛ́ mʋ ánɩ́ obóbuo oyin ámʋ nátɩ́.
\p Ɔlɛlɛ mʋ́ ɔnɔ́ ɔbɛ́ɛ, “Ee, nɛ́natɩ́!”
\p
\v 59 Besi Rebeka mʋa mʋ Abraham osúmbíi dɛhɛn amʋ ɔkpa.
\v 60 Mʋ́ʋ́ boyulá Rebeka, blɩ́ bɛɛ, “Anɩ píó tsɩ́hɛ́, kwɩɩ tɩ́ntɩ́ɩ́ntɩ́n fɛ́ ɔkpa. Fʋ́ abí-aná bʋgyí amʋ́ alupʋ́ fɛ́ɛ́sʋ́.”
\v 61 Mʋ́ʋ́ Rebeka mʋa mʋ asúmbíi ntsibi bʋdʋdʋ́ tsiá akpɔsɔ́sʋ́, amʋ́a Abraham osúmbíi amʋ bɛnatɩ́.
\p
\v 62 Alɩ brɛ́ ámʋtɔ á, Isak laba <Ɔkɩankpapʋ amʋ́ʋ́ ɔdɛ mɩ́ kɔ> odum amʋ asɩ. Alaba otsie Kanaan ɔsaasɩ ɔsʋlʋ́sʋ.
\v 63 Ɔlɛdalɩ ntʋ́pwɛ ɩkʋsʋ yɔ́ pututɔ, yɛ́lɛ ayabitɔ gywɩ́ɩ́n mʋ ɩwɩ. Otsú ansɩ́ fʋ́á kɩ a, akpɔsɔ akʋ ná tsútsúútsú bɛbá á.
\v 64 Rebeka ɛ́ lótsu ansɩ́ fʋ́á, olowun Isak tsútsúútsú ɔbá. Ɩnʋ ɔlɔkplɩ́ kpɔsɔ ámʋsʋ.
\v 65 Ɔlɛfɩtɛ́ osúmbíi dɛhɛn amʋ ɔbɛ́ɛ, “Oyin ɔmɔmʋ ná pututɔ ɔbá befia anɩ?”
\p Osúmbíi amʋ lɛ́lɛ mʋ́ ɔnɔ́ ɔbɛ́ɛ, “Mɩ́ wíe nɩ.” Mʋ́ sʋ Rebeka lɛ́lɛ mʋ dúku pʋ́bun mʋ ansɩ́tɔ́.
\v 66 Ɩ́nɩ fɛ́ɛ́ ɔma a, osúmbíi ɔhandɛ amʋ lɛ́kla tɔ́á ɔlɔyɔ́bwɛ ɩnʋ fɛ́ɛ́ súná Isak.
\v 67 Isak lɛ́kpa mʋ wá mʋ tati-obu ánɩ́ mʋ yin Sara létsiá mʋ́tɔ́. Oletsiá Rebeka, ɔ́lɔbwɛ mʋ ka. Ɔlɛhɩɛ dwɛ́ mʋ.
\c 25
\s Abraham Létsiá Ɔká Nyɔɔsɩ
\p
\v 1 Abraham lɛ́tra tsiá ɔká nyɔɔsɩ. Mʋ ɩdá gyí Ketura.
\v 2 Ɔlɔkwɩɩ́ Simram, Yoksan, Medan, Mildan, Isbak pʋ́ Sua há Abraham.
\v 3 Yoksan lɔ́kwɩɩ́ Seba mʋa Dedan. Dedan lɔ́kwɩɩ́ Asurfɔ, Letusfɔ pʋ́ Leufɔ.
\v 4 Midan lɔ́kwɩɩ́ Hefa, Hefer, Hanok, Abida pʋ́ Eldaa. Ahá ánfɩ gyí Ketura abí-aná nɩ́.
\v 5 Abraham mʋ́ á, tɔ́á ɔbʋ fɛ́ɛ́ ɔlɔpʋhá Isak,
\v 6 támɛ brɛ́á ɔtrá otsie nkpa á, olekie atsɩ bámbá ámʋ́ʋ́ oletsiá amʋ abí atɔ́. Ɔlɔpʋ amʋ́ sɩ́sɩ́ owí opwiékpa ɔsʋlʋ́sʋ, lɛ́ amʋ́ tsú Isak ɩwɩ.
\s Abraham Lowu Pʋ́ Mʋ Pulá
\p
\v 7 Abraham létsiá nkpa hɔ nfí lafa ɩkʋlɛ aduesienɔ́-nu.
\v 8 Ɔlɔbɔ akʋkʋrʋwa, nkpa lɔkpɔn mʋ asa olowu yɔ́ mʋ asɩ́tɔ́.
\v 9 Mʋ abí Isak mʋa Ismael bopulá mʋ Makpela ibwi alatɔ ɔbɔ́ ámʋtɔ. Ɔbɔ́ ámʋ́ʋ́ ɩbʋ Hetiyin Efron, Sohar mʋ bi ndɔtɔ, Mamre ibú asɩ ámʋtɔ.
\v 10 Ndɔ ánfɩ Abraham lɔ́hɔ tsu Heti abí ámʋ wá nɩ́. Ɩnʋ́ bopulá Abraham mʋa mʋ ka Sara.
\v 11 Abraham lowu ɔma a, Bulu lóyulá mʋ bi Isak. Isak létsiá Lahai-Roi\f - 25:11 Lahai-Roi asɩ gyí Ɔkɩankpapʋ amʋ dɛ́ mɩ́ wúun.\f*
\s Ismael Abí-aná
\p
\v 12 Ahá ánfɩ gyí Abraham mʋ bi Ismael amʋ́ʋ́ Egyipteyintse Hagar, ógyi Sara osúmbíi lɔ́kwɩɩ́ há mʋ amʋ abí-aná nɩ́.
\v 13 Ismael abí abusuan ɩdá ánɩ́ bʋtɔpʋ́tɩ́ amʋ́ abí-aná gyí, Nebaiot, Kedar, Abdeel, Mibsam,
\v 14 Misma, Duma, Masa,
\v 15 Hadad, Tuna, Yetur, Nafis pʋ́ Kedema.
\v 16 Israel abusuan idú-anyɔ ámʋ anáin nɩ. Bɔpʋ amʋ adá dɩnka amʋ́ awúlu pʋ́ ntɩ́nɛá betsiá wá aputu, tsíá lá tú.
\v 17 Israel lɔ́hɔ nfi lafa aduasa-sienɔ́ asa olowu.
\v 18 Mʋ abi-aná ánfɩ betsía Havila mʋa Sur nsɩnɛ́ ɔsʋlʋá ɩda yɔ Egypte owi opwiékpa Asiria ɔkpatɔ fʋn. Bɛlɛ amʋ́ ɩwɩ tsía. Bʋmetsía Abraham abi-aná atráhɛ amʋtɔ.
\s Bɔkwɩɩ́ Esau Mʋa Yakob
\p
\v 19 Abraham mʋbi Isak, abí aná ɩwɩ asa nɩ.
\v 20 Isak lɔ́hɔ́ nfi aduana asa oletsía Rebeka, Betuel ánɩ́ otsu Aramea ɩbʋ Mesopotamia ɔmatɔ lɔkwɩ́ɩ Rebaka mʋa Laban. 21 Rebeka mɔ́kwɩ́ɩ́ sʋ́ Isak lɔbɔ mpaɩ mʋ́sʋ́ han Bulu há Rebeka. Bulu lɔ́sɔ mʋ ɔnɔ́ sʋ́ʋ́ Rebeka lébénya ɔmɛ.
\v 22 Atabi letsía ɩpu ámʋtɔ sʋ́ʋ́ betsía kan ɩwɩ kɔ́. Rebeka lɛfɩ́tɛ mʋ ɩwɩ ɔbɛ́ɛ, “Ntɔ dɛ́ músʋ́ yɔ alɩ́? Mʋ́sʋ́ ɔlɔ́bɔ mpaɩ fɩ́tɛ Bulu ɔbɛ́ɛ,
\v 23 Bulu lɛ́bláa mʋ ɔbɛ́ɛ́, “Abi anyɔ amʋ́ʋ́ bʋbʋ fʋ́ ɩputɔ ámʋ bɔbwɛɛ ɔma anyɔ ánɩ́ bɔkʋsʋlɩ́ɩ́ abasʋ. Ɔma ámʋ ɩkʋlɛ bɛ́wa ɔlɩ́n dʋn mʋ ba.” Ɔdɩ́hɩɛ ámʋ abi aná bosum ɔkʋsʋ ámʋ abi aná.”
\v 24 Rebeka kwɩɩ bɩ́ɩ lɔfʋn a, ɔlɔkwɩɩ atabi ayin anyɔ.
\v 25 Ogyankpapʋ ámʋ lɛdalɩ á, mʋ ɩwɩ lɛpɛ kɔ́ɔ́, ɔbʋ ɩwɩsʋ imi tsɔtsɔ́ɔtsɔ. Mʋ́sʋ́ bɛtɩ mʋ Esau.
\v 26 Bɔkwɩ́ɩ́ onyɔsɩ ámʋá, ɔdɛ mʋ pío Esau ɔnanku. Mʋ́sʋ́ bɛtɩ mʋ bɛ́ɛ́ Yakob.
\v 27 Nyebi ánfɩ bɛdan a, Esau lɔbwɛ ɔtapʋ kpɔnkpɔ́ɔntɩ, oletsia yɔ pututɔ. Tamɛ́ Yakob lɔbwɛ mʋ ɩwɩ ɔha diin brɛgyíbrɛ ɔkplan woyitɔ.
\v 28 Isak tékle aye sʋ́, olékle Esau asʋ́n. Tamɛ́ Rebeka ɛ́ lékle Yakob asʋ́n.
\s ESAU LƐ́FƐ MƲ HANDƐ
\p
\v 29 Ɛkɛ ɔkʋ brɛ́á Yakob dɛ́ atse abown bwɛ́á; Esau lótsu taputɔ ba, olobowieá, akʋn dɛ́ mʋ.
\v 30 Mʋ́sʋ́ ɔlɛbla Yakob ɔbɛ́ɛ, “Akʋn dɛ́ mɩ, sʋ́ʋ́ ha mɩ́ fʋ́ abowun pɛpɛ ámʋ ɩkʋ.”Ɩnɩ sʋ bɛtɩ ɩnʋ Edom nɩ. “Edom asɩ gyí pɛ́pɛ. (Edom asɩ gyí pɛ́pɛ́, Hebrew ɔblɩtɔ tʋ)
\v 31 Yakob lɛha mʋ mbʋaɩ ɔbɛ́ɛ, “Fɛ́ fʋ́ handɛ ogyikpa ha mɩ asa ahá fʋ́.”
\v 32 Esau lɛ́fɩtɛ ɩwɩ ɔbɛ́ɛ, “Ndewu, labi mɔmʋ mɩ́ handɛ gyí dɛ́ wa ha mɩ?
\p “
\v 33 Yakob lɛ́bla mʋ ɔbɛ́ɛ, “Gyankpa ká ntam ánɩ́ fápʋ fʋ́ handɛ fɛ́ɛ́ há mɩ.” Esau lɛka ntam pʋ́ mʋ handɛ há mʋ gyama.
\v 34 Mʋ́ʋ́ Yakob lɛ́há Esau bodobodo pʋ́ atse abown ámʋ ɩkʋ há Esau. Olégyi ta, nú ntsu wʋlɩ́ mʋ́sʋ́ táá ɔlɔkʋsʋ natɩ. Omotsu kʋkʋ lɛ́ mʋ handɛ gyí asʋ́nansʋ́ntɔ.
\c 26 \sl Isak Mʋa Abimelek
\nb
\v 1 Bulu lɛ́bla ɔsʋlʋ́ʋ ámʋsʋ fɛ́ alɩa ɩlɛba Abraham brɛsʋ. Mʋ́sʋ́ Abraham lotu yetsía Gera, Filisifɔ owíe wa.
\v 2 Ɩnʋ, Bulu lɛ́lɛ́ ɩwɩ ɔwan suna Isak blɩ́ ɔbɛ́ɛ, “Matrá sankí yɔ́ Egyipte,mboun tsía ɔsʋlʋ́ʋ ánfɩsʋ nósuna fʋ́ sʋ.
\v 3 Bwɛ́ ɔfɔɔ́ ɔsʋlʋ́ʋ́ ánfɩsʋ, mɛnɩ netsía fʋ́ wa, yúlá fʋ. Tsúfɛ nɔpʋ ɔsʋlʋ́ʋ ánfɩ fɛ́ɛ́ há fʋ́a fʋ́ abi aná, nɔbwɛ dɩnka ntam amʋ́ʋ́ nɛ́ka há fʋ́ sɩ́ Abraham ámʋsʋ.
\v 4 Nɛha fʋ́ abi aná bomóni fɛ́ ɔsʋlʋ́ʋ ntsɩrakpabi. Nɔpʋ ɔsʋlʋ́ʋ ánfɩ há amʋ́. Ɔyɩtɔ ɔmá ɔmá abi fɛ́ɛ́ bɔkʋlɩ mlɩ́ bɛ́ɛ́, mlɩ́ yúla amʋ́ fɛ́ alɩá noyúla fʋ́ abi aná.
\v 5 Noyúla fʋ́ tsúfɛ, Abraham lobu mɩ́ olegyi mɩ́ mbla fɛ́ɛ́sʋ.
\v 6 Mʋ́sʋ́ Isak letsía Gera.
\v 7 Brɛ́á ayin ánɩ́ bʋbʋ ɩnʋ bɛfɩ́tɛ mʋ bɛɛ, mʋka gyí Rebekaa? Ɔlɛ́blɩ ɔbɛ́ɛ, mʋ pío gyí Rebeka. Olenya ifú ánɩ́ ɔbɛblɩ ɔbɛ́ɛ, mʋ ka nɩ́. Olosusu ánɩ́ bɔswɩɩ mʋ mʋka, mɔ́ mʋ, tsúfɛ Rebeka gyí ɔstsɩá ɔhɩɛ ɔbʋ akɩ́lpɛ.
\v 8 Isak létsía ɔmá ámʋtɔ wá ɔpa kpalobi. Ɛkɛ ɔkʋá, ɩnʋ Owíe Abimelek lɛ́kɩ́ tsʋn mʋ nfɛ́sɩretɔ olowun ánɩ́ Isak dɛ́ Rebeka tátápʋ́ kɩ.
\v 9 Abimelek lɛ́tɩ́ Isak ɔlɛbla mʋ ɔbɛ́ɛ, sáá fʋ́ka gyí ɔtsɩ ánfɩ! Ntogyísʋ fɛblɩ́ fɛ́ɛ fʋ́ pío tsɩhɛ nɩ. Isak lɛ́bla mʋ ɔbɛ́ɛ,“Nenya ifú ánɩ́ bɔ́mɔ́ mɩ, swɩ́ɩ́ mɩ́ ɔtsɩ ámʋ.
\v 10 Mʋ́ʋ́ Abimelek lɛfɩ́tɛ mʋ ɔbɛ́ɛ, <Ntɔ́ fapʋ́gyí anɩ alɩ? Tɛkɩ ayin ánfɩtɔ ɔkʋ obékle fʋ́ka, fɛ́ha ɩbɔpʋ́ asʋ́n tswɩ anɩsʋ.>
\v 11 Abimelek lɔwa mbla há amʋ́ ɔbɛ́ɛ, “ɔhagyíɔha ɔbɔpʋ ɩbɩ dá oyin ánfɩ, ntɛ́ mʋka, bwɛ́ amʋ́ tɔkʋá, bɔ́ mɔ́ mʋ.”
\v 12 Isak lɔdɔ́ ɔsʋlʋ́ʋ ámʋsʋ efi ámʋtɔ. Bulu loyúla mʋ, mʋ atɔ́ lɛhɩɛ wá alɛ. Olenya sika, olenya atɔ́ tsía yɔfʋn brɛ́á olehɩɛ nya atɔ́ tsɔtsɔ́ɔtsɔ.
\v 13 Olenya sika, olenya atɔ́, tsía yɔfʋn brɛ́á ɔlɛ́hɩɛ nya atɔ́ tsɔtsɔ́ɔtsɔ.
\v 14 Olenya akúfa, nantswie pʋ́ asumbi tsɔtsɔ́ɔtsɔ, sʋ́ ɩlɛha Filisifɔ ámʋ bolu mʋ.
\v 15 Mʋ́ʋ́ Filisifɔ ámʋ bɛ́kpa ɩsɩ tin abun amʋ́ʋ́ mʋ sɩ asumbi bokwi mʋ sɩ Abraham brɛ́sʋ amʋ fɛ́ɛ́.
\v 16 Mʋ́ alɩsʋ Abimelek lɛ́bla Isak ɔbɛ́ɛ, "Fanya sika pʋ́ atɔ́, wá ɔlɩn dʋn anɩ, sʋ́ dalɩ anɩtɔ nfɩ."
\v 17 Isak lɔ́kʋla atɔ́ dalɩ yɛ́da ɩbʋ Gerar abʋnkpatɔ tsíá ɩnʋ.
\v 18 Isak lɛ́lalɛ ɩsɩ abʋ́n amʋ́ʋ́ bokʋi mʋ sɩ Abraham brɛ́sʋ, Filisifɔ amʋ betin brɛ́á mʋ sɩ Abraham lowu amʋtɔ. Ɔlɛla pʋ́ ada amʋ́ʋ́ mʋ sɩ lɛdɩnká mʋ ámʋ kɛn dɩnka mʋ.
\v 19 Isak asumbi bokwɩ bʋnkpa amʋtɔ yenya ɩbʋn ánɩ́ ntsu dɛ́wɩ́ɩ mʋ́tɔ bregyíbrɛ.
\v 20 Tamɛ Gerarfɔ mbwɩ akpakpʋ bɔpʋ trɛ́ fia Isak mbwɩ akpakpʋ, blɩ́ bɛ́ɛ, "Anɩ bʋ ntsu amʋ!" Mʋsʋ ɔla dɩnka mʋ da Esek,mʋ asɩgyí a"Ɛtrɛ" tsúfɛ́ bɛ́trɛ́ mʋsʋ.
\v 21 Bɛla kwi ɩbʋn bámbá, támɛ bela trɛ́ tamɛ́ mʋ́ ɛ́ sʋ. Mʋ́ sʋ ɔlɛha mʋ ɩda. Sitnah, mʋ asi gyí "Olu."
\v 22 Ɔlɛ natɩ́ mʋ asɩ ɩnʋ layékwɩ ɩbun ɔtrɛ́ bamba, tamɛ ɩnʋ mʋ ɔhaa mɛ́prɩ mʋ́. Sʋ ɔlɛdɩnka mʋ da Rehoboth; mʋ asɩ gyí Ótsíakpa wankláán , ɔlɛblɩ ɔbɛ́ɛ Bulu laha amʋ́ otsíakpa betsía yɔ agyʋma nya ɩwɩ wankláán.
\v 23 Tsú ɩnʋá, ɔlɔdʋ yɔ́ Basheba.
\v 24 Ɛkɛ amʋ onyeá, Bulu lɛ́lɛ ɩwɩ ɔwan súná mʋ blá mʋ ɔbɛ́ɛ, "Mígyí fʋ́ sɩ Abraham Bulu. Mánya ifú, mbuo fʋ́, noyulá fʋ. Nɛ́ha fʋ abí aná, tsɔtsɔ́ɔtsɔ bɔbwɛ ɔma yíle. Nɔ́bwɛ mʋ tsúfɛ́ nɛbla mɩ́ osumbi Abraham."
\v 25 Mʋ́ʋ́ Isak losun igyíha asubwi, olosúm Bulu ɩnʋ, ɔlɛbɛda opútu ibu mʋ asúmbí bokwi ibʋn ɩnʋ.
\s Isak Mʋa Abimelek Bɔbwɛ Ɩwɩlwii
\p
\v 26 Ɛkɛ ɔkʋ, Isak lénya afɔɔ́ tsú Gerar. Owíe Abimelek mʋa mʋ ɔtɔɩ́kplápʋ Ahuzal pʋ́ Pikol mʋ ɩsá akɔpʋ́ ɔhandɛ bɔyɔ Gerar.
\v 27 Isak lefɩ́tɛ amʋ́ ɔbɛ́ɛ, "Ntogyísʋ mlɩ́ laba nfɩ́? Nahogyíá megyí ɔdwɛsʋ, tsúfɛ́ mlɩ́ légyáa mɩ́ lɛ́ mlɩ́ ɔsʋlʋ́ʋsʋ.
\v 28 Bɛ́ha mʋ mbuaɩ bɛɛ, "Anɩ lawun ánɩ́ Bulu buo fʋ, sʋ́ʋ́ anɩlaba anɩá aba bɔtswɩ aba ɔnɔ́ ntsu.
\v 29 Ká ntam ánɩ́ fʋ mɔ́ɔpʋ́ laláhɛ kʋkʋ gyí anɩ fɛ́ alɩá anɩ mɔ́pʋ kʋkʋ gyí fʋ́. Anɩ lékɩ fʋsʋ wankláán bregyíbrɛ anɩ légyá fʋ fɛnatɩ ɩwɩlwiitɔ. Kɩ́ alɩá seɩ Bulu layúla fʋ́!"
\v 30 Isak lɔtswɩ ɔpʋnʋ pʋ́ gyo ɔnɛɔ́-ntsutswɩ bwɛ́hɛ amʋ.
\v 31 Ɛyɩkɛhɛ nyankɩ-nyankɩ á, bɛ́ka ntam tswɩ ɔnɔ́-ntsu ánɩ́ bʋmɔ́ɔpʋ́ laláhɛ gyí aba. Mʋ́ ɔmaá, Isak lesi amʋ́ ɔkpa bɛsankɩ́ yɔ́ woyi ɩwɩ lwiitɔ.
\v 32 Ɛkɛ amʋ kɛn á, Isak asumbi bɛba bɛ́bla mʋ asʋ́n tsú ibun ɩkʋá bokwí ɩwɩ bɛɛ, "Anɩ latʋ́ ntsu."
\v 33 Mʋ́sʋ́ Isak láha ibun amʋ ɩda ɔbɛ́ɛ, 'Ntam.' Tsú ɛkɛ amʋ bɔtʋ ndɛ á, wulúu ámʋ bɛda ɩnʋ amʋ́, "Beer-seba-Ntam ɩbun."
\v 34 Esau lɔhɔ nfɩ adʋʋana á, oletsía otsibi ɔkʋa bʋtɛ́tɩ mʋ Yudifu á, ogyí Hitiyin. Beeri mʋ bi. Ɔlɛtrá tsía Basmat, ogyí Hitiyin Elon, mʋ bi.
\v 35 Esau aka bʋmɛ́ha ansɩ́ igyí Isak mʋa Rebeka ɛkɛkɛ́ɛkɛ.
\c 27
\s Yakob Lowi Esau Oyúla
\p nb
\v 1 Brɛ́a Isak ladan á, mʋ ansíbi lobwie á, ɔtrá ɔmɛdɛ́ atɔ́ wun á, ɔlɛ́tɩ mʋ bi dɛhɛn Esau blá mʋ ɔbɛ́ɛ, "Mɩ́ bi." olotsulá ɔbɛ́ɛ, "Mɩ́ sɩ́! Naba" Isak lɛbla mʋ ɔbɛ́ɛ,
\v 2 Sei nadan, nɛ́talɩ́ wú ndɛ.
\v 3 Tsú fʋ́ ɩta mʋ́a mbɩn afʋ́yɔ pututɔ yédunka iye ba mɩ.
\v 4 Fɛ́báa, bwɛ́ mʋ́ wankláán afʋ́pʋ dá oputsu alɩá ntekle bá mɩ, negyí mʋ́a, anyúla fʋ́ fɛ́ mɩ́ bi dɛhɛn asa anwú."
\v 5 Rebeka lonu amʋ́ nkombɔ amʋ. Brɛ́a Esau lɛ́natɩ ɔyɔ tapʋ́tɔ á,
\v 6 Ɔlɛbla mʋ bi Yakob ɔbɛ́ɛ, "Nawi nú ánɩ́ fʋ́ sɩ́ dɛ́ Esau bláa ɔbɛ́ɛ,
\v 7 Esau ɔyɔ tapʋtɔ ɔyɔmɔ́ ɔbwɩ ɔnɩna atɔ́á otekle wankláán há mʋ amʋ ogyí. Odekle ánɩ́ oboyúla Esau, Bulu ɩdatɔ asa owú.
\v 8 Mʋ́sʋ́ mɩ́ bí, bwɛ́ dɩ́nka asʋ́n á nɛbla fʋ́sʋ́ sesei.
\v 9 Yɔ́ mbwɩ amʋtɔ, afʋ́lɛ́ ɔkpalabi wankláán anyɔ bá mɩ́. Nɔpʋ amʋ́ nɩ́ná atɔ́á fʋ́ sɩ́ tekle wankláán.
\v 10 Fɔ́pʋ atɔ́ amʋ yá fʋ́ sʋ́ obégyí, oyúla fʋ́ síi 'fʋ́ pío asa owú."
\v 11 Yakob lɛ́bla mʋ ɔbɛ́ɛ, "Mɩ́ yin ɩbɔwa ɔlɩn asa abɛ́talɩ mlɛ́ mɩ́ sɩ́ alɩ o. Kɩ́ alɩá Esau ɩwɩɩ bʋ imi, mɩ́ ɛ́? mɩ́ ɩwɩ lɛ́plɩɩ́!
\v 12 Nɩ́ mɩ́ sɩ́ ɔpʋ́ ɩbɩ dá mɩ mɛ́? Obowun ánɩ́ ndɛ mʋ mlɛ́ɛ. Ɩnʋá omóoyúla mɩ, ɔbɔlwii mɩ́ mboun.
\v 13 Mʋ yin Rebeka lɛ́bláá mʋ ɔbɛ́ɛ, Ɩwíi amʋ ɩba mɩ sʋ, mɩ́ bi ɔdwɛpʋ, yɔ́ afʋyɛbwɛ́ tɔ́á nabláá fʋ pɛ́. Yɛ́kɩtá akpalabi amʋ́ ba mɩ́.
\v 14 Yakob lonu mʋ yin asʋ́n, ɔlɛyɛkɩta akpalabi anyɔ amʋ bʋ mʋ. Ɔlɔmɔ́ amʋ́ nɩ́ná atɔ́ dɛ́dɛ́ɛdɛ́ fɛ́ alɩá Isak tékle.
\v 15 Olotsú Esau atadɩɛ wankláán ánɩ́ ɩbʋ woyi ámʋtɔ wá Yakob.
\v 16 Ɔlɛbɩn akpalabi amʋ ɔwʋ́lʋ wá mʋ bi anyɔ, ɔlɔwa ɩkʋ ɔfɛ sián mʋ ɔmɛtɔ.
\v 17 Mʋ́ʋ́ ɔlɔpʋ atogyíhɛ oputsu fánfán pʋ́ bodobodotɔhɛ pɔpwɛ manta mʋ́ sʋ́.
\v 18 Yakob lɔpʋyá mʋ sɩɩ, kpólí mʋ ɔbɛ́ɛ, "Mɩ́ sɩ́," Mʋ sɩ́ lotsúla ɔbɛ́ɛ, "Mɩ́ bí, má nɩ? Esau ntɛ Yakob nɩ?"
\v 19 Yakob lɛ́ha mbuaɩ ɔbɛ́ɛ, "Fʋ bi dɛhɛn Esau nɩ. Nabwɛ́ atɔ́ ámʋ ta. Fʋ́ pututɔ iye atogyíhɛ fɛ́ alɩá fʋtékle mʋ́ ámʋ nɩ, kʋsʋ tsiá afʋgyí mʋ, mɛ́nɩ afʋyúla mɩ."
\v 20 Isak lɛfɩ́tɛ mʋ ɔbɛ́ɛ, "Mɩ́ bí, nkalɩ lɔbwɛ́ fawa ɔsa nya mʋ́ alɩ? :Yakob lɛ́ha mʋ mbuaɩ ɔbɛ́ɛ, "Fʋ́ wíe Bulu lɔpʋ mʋ́ há mɩ́!"
\v 21 Mʋ́ʋ́ Isak lɛ́bla Yakob ɔbɛ́ɛ, "Kpʋkpɛ manta mɩ́, ankɩ́ bɛɛ lɛ́lɛ Esau nɩ.
\v 22 Yakob lɔkpʋkpɛ manta mʋ sɩ, mʋ sɩ Isak lɛkɩ́ta mʋ kɩ, ɔlɛ́blɩ wá nwuntɔ ɔbɛ́ɛ, Yakob ɔmɛ nɩ, támɛ Esau ɩbɩ ndɛ́a, ɔmɛ́ɛbɩ́ ánɩ́ Yakob nɩ, tsúfɛ́ mʋ bɩsʋ fɛ́ɛ́ ɩbʋ ɩmɩ fɛ́ Esau klɛ.
\v 23 Mʋ́ʋ́ sʋ Isak loyúla Yakob, fɩ́tɛ ɔbɛ́ɛ lɛ́lɛ́ mɩ bI Ésau nɩ.
\v 24 Isak lɛfɩ́tɛ ɔbɛ́ɛ, "Lɛ́lɛ́ mɩ́ bí Esau nɩ?" Yakob lɛ́ha mʋ mbuaɩ ɔbɛ́ɛ, "Ee, mɩ́ nɩá."
\v 25 Mʋ́ʋ́ Isak lɛ́bla mʋ ɔbɛ́ɛ, "Mɩ́ bí, pʋ́ iye amʋ há mɩ, nɔwɩ mʋ́, noyúla fʋ́." Yakob lɔpʋ atogyíhɛ há mʋ sɩ́ olégyí. Olonú nta amʋ́ʋ́ Yakob lɔpʋ manta mʋ́ sʋ́ amʋ ɛ́. Mʋ́ʋ́ Isak lɛ́bla mʋ ɔbɛ́ɛ,
\v 26 "Ba bɛláta mɩ́ pʋ́tá, mɩ́ bí."
\v 27 Yakob lɔyɔ yɛláta mʋ pʋ́tá. Brɛ́á Isak lɔhɔ mʋ atadɩɛ ámʋtɔ afuá, ɩlɔwankɩ́ mʋ, sʋ́ oloyúla mʋ bi, ɔlɛblɩ ɔbɛ́ɛ, "Ehɛ, mɩ́ bí dɛ́ ɔfan wá fɛ́ ɩfa ánɩ́ Bulu layúla.
\v 28 Bulu ɔha onyélúlú tsɔtsɔ́ɔtsɔ ɩtswɩɩ́ wʋlɩ́ fʋ́ atɔ́sʋ, ɩhá fʋ́ atɔ́ pʋ́ nta abi ɩswɩ́e wankláán.
\v 29 Ɔma-ɔma bɔbwɛ́ fʋ́ asumbi. Gyí wíe fʋ́ apío fɛ́ɛ́sʋ. Fʋ́ yin abi bʋda akpawunu há fʋ́. Aha fɛ́ɛ́á bɔlwɩ́ɩ́ fʋ́á bɔlwɩ́ɩ́ amʋ́. Aha fɛ́ɛ́ á, boyúla fʋ́á, boyúla amʋ́."
\v 30 Isak lénya yúla Yakob tá, ɔmɔkʋdalɩ wie ɔtɩnɛtɩnɛ alɩá Esau lótsu tapʋ́tɔ bowíe.
\v 31 Esau lɔpʋ ɔbwɩ amʋ nɩ́ná tɔ́a mʋ sɩ tekle amʋ ya mʋ, bla mʋ ɔbɛ́ɛ, "Mɩ́ sɩ́ náyenya ɔbwɩ amʋ ba. Kʋsʋ tsiá asɩ afʋgyí atɔ amʋ, afʋ yúla mɩ́."
\v 32 Isak lɛfɩ́tɛ mʋ ɔbɛ́ɛ, "Fʋ́ má nɩ?" Mɩ́ nɩ á, fʋ́ bí dɛhɛn nɩ!"
\v 33 Ɩnʋ Isak lɔwa kpɩnkɩ bɩ. Mʋ́ʋ́ ɔlɛfɩ́tɛ ɔbɛ́ɛ, "Mʋ́ʋ́ má lapʋ́ pututɔ iye nɩ́ná atɔ bá mɩ́ nagyi yúla mʋ dodo? Eyúla ánɩ́ bʋmɛ́ɛtalɩ sanki hɔ́ mʋ́ asa faba?
\v 34 Brɛ́a Esau lowun asʋ́n ánɩ́ ɩlaba á, olekpá isú yíi kʋkʋ́lʋ́kʋ́ʋ́ kokolí mʋ sɩ ɔbɛ́ɛ, "Oo! Mɩ́ sɩ́ yúla mɩ́ ɛ́."
\v 35 Támɛ Isak lɛ́bla mʋ ɔbɛ́ɛ, "Fʋ́ pío lɛba bɛ́mlɛ mɩ́, hɔ́ oyúla amʋ."
\v 36 Esau lɛ́blɩ ɔbɛ́ɛ, "Ɩma wanwan, lɛ́lɛ́ mʋ ɩda gyí "ɔha ɔmlɛ́pʋ." Otsenyɔsɩ á alamlɛ mɩ́ nɩ. Gyankpapʋ, ɔlɔswɩɩ mɩ́ mɩ kwɩ́ɩ́ handɛ. Sei ánfɩ ɛ́ alawí mɩ́ eyúla. O! mʋ́ sʋ́ fʋ́ méesian mɩ eyúla amʋ ɩkʋlɛ pɛ́?
\v 37 Isak lɛbla Esau ɔbɛ́ɛ, "Napʋ Yakob bwɛ́ fʋ́ wíe, nablɩ ɛ́, mbɛ́ɛ, mʋ apío ɛ́ fɛ́ɛ́ bɔbwɛ mʋ asumbi. Náyí mʋ́ eyibi ánɩ́ mʋ atɔ́ pʋ́ wain nyi abi boswíe tsɔtsɔ́ɔtsɔ. Ntɔ́ ɛ́, lasián nɔpʋ há fʋ́?
\v 38 Esau lokokóli ɔbɛ́ɛ, Sʋ́ʋ́ eyúla ɩkʋlɛ mésián hán mɩ́? "Mɩ́ sɩ́, yúla mɩ́ ɛ́!" Ɩnʋ Esau lɛ́kpa isú yí yóo.
\v 39 Mʋ sɩ, Isak lɛ́bla mʋ ɔbɛ́ɛ, "Fʋméetsiá ɔsulʋ́ʋ a ɩbɔwá atɔ́ alɛ ɛkɛkɛ́ɛkɛ.
\v 40 "Fʋ ɔflɛtɔ ɔdayi ɔnɔ́ fégyí atɔ́, fósum fʋ́ pío, kpɛfʋn brɛ́ kʋtɔ, támɛ fɛ́la bɛdalɩ́ mʋ asɩ nyá fʋ́ ɩwɩ."
\s Yakob Lɛ́srɩ Padda-Ara
\p
\v 41 Asʋ́n ánfɩ sʋ́ Esau lólu Yakob tsúfɛ́ alawí mʋ eyúla, sʋ́ ɔlɛbláa ɩwɩ ɔbɛ́ɛ, "Ɩmɔ́ɔwa ɔpa mɩ sɩ obowu. Nɔmɔ́ Yakob.
\v 42 Támɛ́ ɔkʋ lonú asʋ́n ánfɩ ɔlɛbla Rebeka, Rebeka lɔwa bɛtɩ Yakob há mʋ, ɔlɛbla mʋ ɔbɛ́ɛ, "Esau labwɛ́ agywɩɩn ánɩ́ ɔbɔmɔ fʋ.
\v 43 Srɩ́ natɩ yɔ́ fʋ́ bitɛpʋ Laban ánɩ́ ɔbʋ Haran wa.
\v 44 Tsiá ɩnʋ kpɛfʋn brɛá fʋ́ pío ɔblɔ bolwii mʋ.
\v 45 Nɩ́ ɔbɔlɔ́ ɩlwíí mʋ ɔtan tɔ́á fapʋ́ gyi mʋ sʋá, nɛ́tɩ fʋ. Ntogyísʋ mlɩ abanyɔ́ fɛ́ɛ́ mlɛ́dalɩ́ mɩ́ ɩbɩ ɛkɛwʋlɛ?
\v 46 Rebeka lɛ́bla Isak ɔbɛ́ɛ́, "Hittitefɔ atsɩ ánfɩ asʋ́n lakpɔn mɩ, ɩbʋ mɩ́ alɛ́n ánɩ́ nowu dʋn ánɩ́ nétsiá lɩɩ Yakob obetsiá amʋ́tɔ ɔkʋ."
\c 28
\nb
\v 1 Isak létɩ Yakob oloyúla mʋ, wá mbla há mʋ ɔbɛ́ɛ́, "Matsiá Kanaan atsɩ ánfɩtɔ ɔkʋkʋ́ʋkʋ.
\v 2 Yɔ́ Mesopotamia, afʋyɔ́ fʋ́ nain Betuel woyitɔ afʋtsiá fʋ́ bitɛ́pʋ Laban abitsɩhɛ́ amʋtɔ ɔkʋlɛ.
\v 3 Bulu oyúla fʋ́ afʋkwɩɩ abi tsɔtsɔ́ɔtsɔ. Fʋ́ abi aná bʋbwɛ́ ɔma tsɔtsɔ́ɔtsɔ
\v 4 Bulu ɔpʋ oyúla amʋ́ʋ́ ɔbɛ́ɛ́, mɔ́pʋ yúla Abraham amʋ ɩkʋ yúla fʋ́a fʋ́ abi ana. Ɔpʋ́ ɔsʋlʋ́ʋ ánfɩ anɩgyí afɔɔ mʋ́sʋ́ ánfɩ há fʋ, tsúfɛ́ Bulu lopʋha Abraham."
\v 5 Mʋ́ ɔma, Isak lési Yakob ɔkpa ɔlɔyɔ Aramyin Betuel mʋ bi, Leban, ogyí Yakob mʋ pʋ́ Yakob pʋ́ Esau mʋyin Rebeka mʋ pio wá.
\v 6 Esau lonu ánɩ́ mʋ sɩ layúla Yakob alapʋ mʋ ɔsɩ́sɩ́ Mesopotaimia ánɩ́ oyetsiá ɔká ɩnʋ pʋ́ alawa mbla há mʋ ánɩ́ ɔmatsiá Kanaan yintse.
\v 7 Olowun ánɩ́ Yakob labú mʋ akwɩɩpʋ́ lɛ́lɛ́ alayɔ Mesopotamia.
\v 8 Ɩnʋ ɩlɔwankɩ Esau ánɩ́ mʋ sɩ́ mɛdɛ́ Kanaan atsɩ asʋ́n kléa,
\v 9 Mʋ́sʋ́ Esau lɔ́yɔ mʋ bitɛpʋ Ishmael woyitɔ. Oléyetsiá mʋ bitsɩhɛ́ Mahalat manta mʋ akasʋ.
\s Yakob Lokun Okude
\p
\v 10 Yakob lotu ɔkpa tsú Beersheba ɔyɔ́ Haran.
\v 11 Olowíe ɔtɩnɛkʋʋ́, owi lekpli wíe. Ɩnʋ ɩbʋalɛ sʋ́ ɔlɛdɩ ɩnʋ, ɔlɛ́ŋlɩ́ ibwi ɩkʋsʋ.
\v 12 Ɩnʋ olokun okude wun antswɩrɛ ɩkʋ ɩlɔkʋsʋ tsú ɔsʋlʋ́ʋsʋ ɩdɛ́ ɔsʋ́sʋ́ wɔ. Bulu abɔpʋ bʋdɛ dʋ́ kplɩ́ mʋ́sʋ́.
\v 13 Mʋ́sʋ́ ɔsʋ́sʋ́ ɩnʋá, olowun Bulu lɩ́ɩ́, ɔlɛ́blɩ ɔbɛ́ɛ́, "Mɩ́gyí fʋ́ wíe, fʋ́ nain Abraham pʋ́ fʋ́ sɩ́ Isak Bulu nɩ. Ɔsʋlʋ́ʋ ámʋ fʋ́da mʋ́sʋ́ amʋá, nɔ́pʋ há fʋ́a fʋ́ abi aná.
\v 14 Fʋ́ abi aná bomoni fɛ́ ɔsʋlʋ́ʋsʋ otútúu! Bɛ́klɛɩ yɔ owi ɔdalɩ́kpa yewíe owi owíékpa. Tsú ɔsʋ́sʋ́ bɩnasʋ yewie, ɔsasɩ gyɔpɩsʋ. Bɔtsʋn fʋ́a fʋ abi anásʋ yúla ɔsʋlʋ́ʋsʋ abusuan fɛ́ɛ́.
\v 15 Netsiá fʋ́ wa ɔtɩnɛgyíɔtɩnɛ ánɩ́ fɔyɔá nɛkɩ fʋ́sʋ. Nɛha fɛ́la sankíba ɔsʋlʋ́ʋ ánfɩsʋ. Tsúfɛ́ méesi fʋ́ tswsɩ, kpɛfʋn brɛ́á, nabwɛ́ asʋ́n ánfɩ nabla fʋ ánfɩ fɛ́ɛ́.
\v 16 Yakob lɔkʋsʋ ɔlɛblɩ ɔbɛ́ɛ́, "Lɛ́lɛ́ nawun ánɩ́ Bulu bʋ nfɩ asa mɛɛbɩ."
\v 17 Olenya ifu ɔlɛ́blɩ ɔbɛ́ɛ́, "Nfɩ ɩbʋ ifʋ́ ó! Nfɩ mégyí ɛtrɛntrɛn dʋn Bulu woyi ntɛ́ɛ Bulu woyi ɔkpa."
\v 18 Ɛyɩkɛhɛa, ɔlɔkʋsʋ́ nyankɩ-nyankɩ, olotsú ibwi amʋ́ʋ́ ɔlɛŋɛlɩn mʋ́sʋ́ amʋ, olokwi mʋ́ yí, tsɛɩ olive nfɔ wʋlɩ mʋ́sʋ́.
\v 19 Mʋ́ʋ́ ɔlɛ́dɩnká ɩnʋ ɩda Betel-Bulu woyi, tɛkɩ brɛ́ ámʋ bʋtɛtɩ ɩnʋ bɛɛ, Lus.
\v 20 Ɩnʋ Yakob lɛka ntam ɔbɛ́ɛ, "Nɩ́ Bulu ɔbɛkpa mɩ́, gyí ɩban wá mɩ́, há mɩ́ atogyíhɛ pʋ́ atɔ́wahɛ,
\v 21 Ɔbɛkpa mɩ́ nɛ́tra lá sanki ba mɩ́ sɩ́ woyitɔá, mʋ́mʋ́ Yehowa ɔbɔbwɛ́ mɩ́ Bulu.
\v 22 Ibwi ánfɩ napʋ́ hɩɛ nfɩ ɩsʋ nɩ. Ɩbɔbwɛ́ Bulu osumkpa. Nɔ́pʋ́ totogyítɔ ánɩ́ Bulu ɔbɛ́ha mɩ idutɔ yíehɛ, ɩkʋlɛ há mʋ.
\c 29
\nb
\s Yakob Losum Laban
\p
\v 1 Yakob lɔkʋsʋ́ ɔlɔpʋ ɔkpa yewié owi ɔdalɩkpa ɔsʋlʋ́ʋsʋ.
\v 2 Ɔna ɔyɔ́ á, olowun akufa akʋ asa akʋa bʋlɩ́ɩ dimbisʋs, ibun ɩkʋ asɩ bʋgyo ánɩ́ bɛha amʋ́ ntsu bonu. Ibwi kpɔnkpɔ́ɔntɩ ɩkʋ dɩ́n ibun amʋ ɔnɔ́.
\v 3 Akufa amʋ fɛ́ɛ́ bʋtebefia ibun amʋ asɩ asa bʋtemina ɩbwi amʋ lɛ́ ibun amʋ ɔnɔ́. Bonu ntsu amʋ táa, bala pʋ́ ibwi amʋ dɩnka mʋ́ ɔnɔ́.
\v 4 Yakob lɛnatɩ́ yɔ́ akufa akpapʋ amʋ wa yɛ́fɩtɛ́ amʋ́ ɔbɛ́ɛ́, "Nkʋnʋ mlɩ́tse?" Bɛbla mʋ bɛɛ, "Anɩtse Haran."
\v 5 Ɔlɛfɩtɛ́ amʋ́ ɔbɛ́ɛ, "Mlɩ́yin oyin ɔkʋa bʋtɛ́tɩ mʋ Laban, Nanain Nahor mʋ ná amʋ?" Bɛha mʋ mbuaɩ bɛɛ, "Ee, anɩ yin mʋ."
\v 6 Yakob lɛfɩtɛ́ amʋ ɔbɛ́ɛ, "Mʋ ɩwɩ mɛ́?" Bɛbla mʋ bɛɛ, "Ɩwɩ bʋ mʋ ɔlɩn, alanya ɩwɩ ɛ́. Kɩ́ mʋ bi Rachel na ɩnʋ ɔba mʋ́a mʋ akufáa.
\v 7 Yakob lɛfɩ́tɛ amʋ́ ɔbɛ́ɛ, "Ntogyísʋ mlɩ́ mɛ́ɛha akufa amʋ ntsu abʋsanki yɔ́ atɔogyíkpa?
\v 8 Bɛbla mʋ bɛɛ, "Nkɛtɩ akufa amʋ fɛ́ɛ́ pʋ́ amʋ́ akpapʋ fɛ́ɛ́ baba asa bemina ibwi amʋ lɛ́ ibun amʋ ɔnɔ́ há amʋ́ ntsu amʋ.
\v 9 Brɛ́á bʋdɛ nkomo ánfɩ gyí a, Rahel lóbowíe mʋ́a mʋ sɩ akufa amʋ, tsúfɛ́ mbwi akpapʋ ogyi.
\v 10 Mɩ́a mʋ bitɛpʋ Laban mʋ bi Rahel. Laban bʋ akufa amʋ sʋ́a, Yakob lɔyɔ ibun amʋ asɩ yémina ibwi amʋ lɛ́ mʋ́ ɔnɔ́, ɔlɛha mʋ bitɛpʋ akufa ámʋ ntsu bonu.,
\v \11 Mʋ́ʋ́ Yakob lɛ́lata Rahel pʋtáá, ntsu lɛkpa bʋla ansɩ.
\v 12 Yakob lɛ́lɛ́ mʋtɔ bláá Rahel ɔbɛ́ɛ́, Mɩ́ sɩ́ mʋ pío gyí mʋ. Rebeka lɔkwɩɩ mʋ. Ɩnʋ ɔlɛ́srɩ́ yebla mʋ sɩ.
\v 13 Leban lonu asʋ́n ánfɩ tsú mʋ pío tsɩhp Rebeka mʋ bi Yakob ɩwɩ a, ɔlɛsrɩ́ dalɩ́ befia mʋ, lata mʋ puta, ɔlɛkpa mʋ ya woyitɔ, ɔlɛ́kla asʋ́n ánɩ́ ɩlɛba fɛ́ɛ́ súná Leban.
\v 14 Laban lɛ́bláa mʋ ɔbɛ́ɛ, "Ɔnɔkwalɩ igyí ánɩ́ fʋ́ pío pɛ́ɛ́ ngyí! Ɔlétsiá mʋ wa ɔtsɩra ɔkʋlɛa.
\v 15 Leban lɛbla Yakob ɔbɛ́ɛ́, "Fʋ́gyí mɩ́ pío, támɛ fetsiá mɩ́ wá yɔ agyʋma há mɩ́ kpalɩ́. Bla mɩ́, ntɔ mpʋ́ka fʋ́ ɩkɔ?
\v 16 Laban bʋ ntsɩbi abanyɔ́; ɔdɛhɛn amʋ gyí Lea, ɔkʋsʋ amʋ ɛ́, gyí Rahel.
\v 17 Lea ansíbi igyí tɛmlɛ́ɛ, támɛ Rahel hɩɛ ɔbʋ alɛ ebitebi ɔkpagyíɔkpasʋ.
\v 18 Yakob tekle Rahel asʋ́n. Mʋ́sʋ́ ɔlɛblɩ́ ɔbɛ́ɛ́, Nosum fʋ́ nf'í sienɔ, Rahel fʋ́ bi kʋsʋ ámʋsʋ, mɛ́nɩ fɔpʋ mʋ há mɩ netsiá.
\v 19 "Natsúla, nɔpʋ mʋ há fʋ́, dʋn ánɩ́ nɔ́pʋ mʋ há ɔha bamba; Tsiá mɩ́ wa!
\v 20 Mʋ́sʋ́ Yakob letsiá Leban wa ɔdɛ agyʋma yɔ́ Rahel nwunsʋ. Ɔtɛhɩɛ dwɛ Rahel sʋ́ʋ́ olotsú mʋ́ fɛ́ nkɛ kpalobi ɩkʋpɛ.
\s Yakob Ɔka Tsiá
\p
\v 21 Nkɛ amʋ lɔfʋn á, Yakob lɛ́bla Leban ɔbɛ́ɛ́, "Nabwɛ́ mɩ́ bwɛhɛ́ tá, sʋ́ʋ́ pʋ́ mɩ ɔtsɩ há mɩ́ mɛ́nɩ netsiá mʋ."
\v 22 Leban lɛ́tɩ aha ánɩ́ bʋtsie bomlɩa amʋ́ ánɩ́ bʋba ɔkatsiá nkɛ amʋtɔ.
\v 23 Ɛkɛ amʋ onyeá, Leban lɛ́kpa Lea yá Yakob okluntɔ, olekle mʋ.
\v 24 Leban lɛha Lea osumbi tsɩhɛá bʋtɛtɩ́ mʋ Zilpa.
\v 25 Brɛ́á Yakob lɔkʋsʋ nyankɩá, Lea dáa! Yakob lɛfɩ́tɛ Leban ɔblɔtɔ ɔbɛ́ɛ́, "Amansʋ fapʋ́ gyí mɩ́ alɩ? Nayɔ agyʋma nfɩ sienɔ Rahel nwunsʋ, ntogyísʋ fá mlɛ́ mɩ́?
\v 26 Leban lɛha mʋ mbuaɩ ɔbɛ́ɛ́, "Anɩ amandɩɛ mɛ́ɛha ɔkpa ánɩ́ fɔpʋ́ fʋ bi kʋsʋ há okulu asa fɔpʋ ɔdɛhɛn há okulu obétsiá."
\v 27 Nya ɩklʋn, Kwasieda ɩkʋlɛ ɩbɔtsʋn afʋkpa Rahel ɛ́ manta mʋsʋ; nɩ́ fotsúla trá yɔ agyʋma há mɩ́ nfí sienɔ tsía mʋ́tɔ́.
\v 28 Yakob lotsúla ánɩ́ mɛ́tratsiá yɔ́ agyʋma nfí sienɔ tsiá mʋ́tɔ́. Kwasieda ɩkʋlɛ ɔmaá, Leban lɔpʋ Rahel ɛ́ há Yakob.
\v 29 Ɔlɛ́ha mʋ osumbi tsɩhɛ á, bʋtɛ́tɩ mʋ Bilha ɔbɛ́ɛ, osum mʋ.
\v 30 Yakob mʋa Rahel ɛ́ bowun aba, Yakob leklée mʋ asʋ́n dʋn Lea. Ɔlɛ́la tsía nfí sienɔ yɔ agyʋma.
\s Yakob Lɔkwɩɩ Abi Tsɔtsɔ́ɔtsɔ
\p
\v 31 Bulu olowun ánɩ́ Yakob táma dwɛ́ Lea sʋá, olefínki mʋ ɔkwɩɩ puní, oléfin Rahel klɛ.
\v 32 Mʋ́sʋ́ Lea lenya ɔmɛ kwɩɩ obi yinhɛ. Ɔlɛ́dɩnka mʋ ɩda, Reuben, ɔlɛblɩ ɔbɛ́ɛ́, "Bulu lawun mɩ́ ɩwɩrɛhɔ, mɩ́ kulu ɔbɔdwɛ mɩ́ ngya."
\v 33 Ɩmɔwá ɔpa ɔlɛtrá nya ɔmɛ kwɩɩ oby yinbi, dɩnka mʋ ɩda Simeon, ɔlɛ́blɩ ɔbɛ́ɛ́, "Bulu lawun ánɩ́ bʋtáma klé mɩ́ asʋ́n, mʋ́sʋ́ alapʋ onɩ ɛ́ há mɩ́ nɩ."
\v 34 Mʋ́ ɔma á, ɔlɛtrá nya ɔmɛ kwɩɩ obiyinbi, ɔlɛblɩ ɔbɛ́ɛ́, "Sei ánfɩ sʋ́á mɩ́ kulu ɔbɛ́lɛ ansɩ́ kɩ́ mɩ; tsúfɛ́ nakwɩɩ abiyinhɛ asa há mʋ.
\v 35 Ɔlɛtrá lánya ɔmɛ, ɔlɔkwɩɩ obi yimbi, ɔlɛtɩ́ mʋs Yuda, ɔlɛblɩ ɔbɛ́ɛ́, "Sei mʋ́a nɛ́kanfʋ Bulu." Mʋ́ ɔmaá, ɔlɛka ɩkwɩɩ tin .
\c 30
\nb
\s Bulu Loyúla Yakob Tsʋ́n Mʋ Abisʋ
\p \v1 Brɛ́á Rahel lowun ánɩ́ mʋ mɛ́ɛdɛ kwɩɩ á, ololú mʋ pío, ɔlɛbla Yakob ɔbɛ́ɛ́, "Há Mɩ ankwɩɩ, nɩ́ mégyí alɩá, nowú wá fʋ́.
\v 2 Yakob lénya ɔblɔ fɩ́tɛ ɔbɛ́ɛ́, "Mɩ́gyí Bulu, mʋ pɛ́ ɔbɛ́talɩ́ há fʋ abi á fɔkwɩɩ!"
\v 3 Mʋ́ʋ́ Rahel lɛbláa mʋ ɔbɛ́ɛ́, "Kle mɩ́ osumbi, Belha mɛ́nɩ ɔbɔkwɩɩ há mɩ́."
\v 4 Mʋ́sʋ́ Rahel lɔpʋ Belha há mʋ oletsiá. Yakob lekle mʋ.
\v 5 Belha lenya ɔmɛ kwɩɩ obiyimbi há Yakob.
\v 6 Mʋ́ʋ́ Rahel lɛ́blɩ ɔbɛ́ɛ́, Bulu lagyí mɩ asʋ́n ánfɩ há mɩ́, alanu mɩ́ ɔmɛ, alaha mɩ obiyimbi, mʋ́sʋ́ bɛ́tɩ bɛɛ, Dan.
\v 7 Belha lɛ́trá nya ɔmɛ, ɔlɛkwɩɩ obiyimbi nyɔɔsɩ há Yakob.
\v 8 Rahel lɛ́blɩ ɔbɛ́ɛ́, "Na prɩ mɩ́ pío tsɩhɛ, kʋlɩ Bulu, nagyísʋ. Mʋ́sʋ́ bɛtɩ mʋ Naftali.
\v 9 Brɛ́ ánfɩtɔ fɛ́ɛ́ á, Lea lowun ánɩ́ mʋ mɛ́ɛtrá kwɩɩ ɛ́, mʋ́sʋ́ ɔlɔpʋ mʋ asumbi Zilpa há Yakob ɔbɛ́ɛ́, otsiá mʋ.
\v 10 Ɩmɔ́wa ɔpa kʋkʋ Zilpa ɛ́, lɔkwɩɩ obiyimbi.
\v 11 Lea lɛ́tɩ mʋ Gad, tsúfɛ́ ɔlɛ́blɩ ɔbɛ́ɛ́, "Ɔkla lawa mɩ́ ogya alɩ."
\v 12 Zilpa lɔkwɩɩ obiyimbi onyɔɔsɩ,
\v 13 Lea lɛtɩ mʋ Asha, tsúfɛ́ ɔlɛ́blɩ ɔbɛ́ɛ́, "Mɩ́ nwun lawa olu. Abi ayin atráhɛ amʋ bɛ́blɩ bɛɛ, "Lɛ́lɛ́, mɩ́ nwun bʋ olu."
\v 14 Atɔ́ kpɔtɩ́bɩ á, Ruben lɔyɔ ndɔtɔ olenya akpin ba mʋ yin Lea. Ɩnʋ Rahel lɛ́bláa ɔbɛ́ɛ́, "Nobwii pa há mɩ́ fʋ́ akpin amʋ ɩkʋ.
\v 15 Ɔlɛ́ha mʋ mbuaɩ ɔbɛ́ɛ́, "Mmɔtsɔ fʋ ánɩ́ faswɩɩ mɩ́, mɩ́ kulu? Fʋdekle ánɩ́ fɛtrá swɩɩ mɩ́ mɩ́ bi akpin ɛ́," Rahel lɛblɩ ɔbɛ́ɛ́, nɛ́ha fʋ́ kulu ɔbɛ́dɩ fʋ́ wa onyenɩ wá akpin amʋ otsiákpá.
\v 16 Mʋ́sʋ́ mʋ́ ntʋpwɛsʋ, brɛ́á Yakob otsú pututɔ ɔbáa, Lea lɛnatɩ yɔ́tʋ mʋ bláa mʋ ɔbɛ́ɛ́, "Bá bɛdɩ mɩ́ wa onyenɩ." Napʋ akpin ɩkʋá mɩ bi lamɛntɩ pʋ́ ka fʋ́ nwunsʋ ɩkɔ. Mʋ́ alɩsʋ́ Yakob lɛdɩ mʋ wa.
\v 17 Bulu lonu mʋ mpaɩ, olénya ɔmɛ kwɩɩ obiyimbi nuusɩ há Yakob.
\v 18 Ɔlɛtɩ mʋ Isaka, tsúfɛ́ Lea lɛ́blɩ ɔbɛ́ɛ́, "Bulu láda mɩ́ ɩpa, tsúfɛ́ nɔpʋ mɩ́ osumbi há mɩ́ kulu olétsiá.
\v 19 Lea lɛtrá nya ɔmɛ kwɩɩ obiyimbi osiesɩ.
\v 20 Ɔlɛ́tɩ mʋ Zebulum.
\v 21 Tsúfɛ́ ɔlɛ́blɩ ɔbɛ́ɛ́, "Bulu lakie mɩ́ atɔkiehɛ wankláán. Sei ánfɩ mʋ́, mɩ́ kulu obobú mɩ; tsúfɛ́ nakwɩɩ ayin asie há mʋ.
\v 22 Mʋ́ʋ́ ɔma á, olɛkwɩɩ obi tsɩbi, olɛtɩ mʋ Diana.
\v 23 Ɩnʋ Bulu lɛ́kaɩn Rahelsʋ, ɔlɔsɔ́ mʋ ɔnɔ́ olefinki mʋ kwɩɩ opuni.
\v 24 Rahel lénya ɔmɛ kwɩɩ obiyimbi, mʋ́ ɔlɛblɩ ɔbɛ́ɛ́, "Bulu lálɛ́ mɩ́ tsú mɩ pɛlɩtɔ.
\v 25 Mʋ́sʋ́ ɔlɛtɩ mʋ Yosef, tsúfɛ́ ɔlɛ́blɩ ɔbɛ́ɛ́, "Bulu ɔbɛ́trá pʋ́ obiyimbi bamba manta mʋ sʋ há mɩ.
\s Yakob Atɔ́ Nyahɛ
\p
\v 26 Rahel lɔkwɩɩ Yosef ɔma á, Yakob lɛbla Laban ɔbɛ́ɛ́, "Ndékle á nɛsanki yɔ́ woyi.
\v 27 "Há mɩ ankpa mɩ́ aka pʋ́ mɩ́ abi yá, tsúfɛ́ fʋ́ wá nenya amʋ́; sí mɩ́ ɔkpa mɩ́ anatɩ. Fʋ́yin ánɩ́ naka amʋ́ nwunsʋ ɩkɔ há fʋ́, tsú agyʋma ámʋ́ʋ́ nayɔ há fʋ́ amʋsʋ.
\v 28 "Ɩkɔ afɩnɩ ndɛ́ fʋ́? Bláa mɩ́ nɛ́ka fʋ."
\v 29 Yakob lɛ́ha mʋ mbuaɩ ɔbɛ́ɛ, "Fʋ onuto fʋ́yin alɩá nasum fʋ, pʋ́ alɩá fʋ́ mbwi baklɛɩ.
\v 30 Mbwɩ kpalobi pɛ́ fʋbʋ asa nɛ́ba fʋ́ wa, támɛ báhɩɛ klɛɩ sei, Bulu layúla fʋ́ togyítɔ ánɩ́ nabwɛ́ há fʋtɔ, támɛ mɩ́ ɛ́ mɛ́? Brɛ́ mɔmʋ nefí tɔkʋ bwɛ́ yaɩ há mɩ onuto abusuafɔ?
\v 31 Laban lɛtrá fɩ́tɛ Yakob ɔbɛ́ɛ, "Afɩnɩ fʋdé dunka fɛ́ ka fʋ́? Yakob lɛ́ha mʋ mbuaɩ ɔbɛ́ɛ, "Mmɛdekleá fʋpʋ kɔba ká mɩ́ ɩkɔ, nɩ́ fɔbwɛ́ tokʋkulɛ pɛ́ há mɩ á, mʋmʋ neyinki kɩ́ fʋ́ mbwɩ ámʋ ha fʋ.
\v 32 "Há mɩ́ atsʋn fʋ́ mbwɩ amʋtɔ ndɛ, antɔsɩ lɛ́ akufa pʋ́ akpala amʋ́ʋ́ bɛdadáwa pʋ́ akufa bíbí amʋ yaɩ ɔtsan. Amʋ́ ɔbɔbwɛ́ mɩ́ ɩkɔka nɩ.
\v 33 Ɩnɩ bɛha fowun nɩ́ mbʋ ɔnɔkwalɩ ntɛ́ɛ ɩma.
\v 34 Nɩ́ fɛkɩ mɩ klɛ́ onutó fowun akufá fututu pʋ́ akpaláá bʋmɛdadáwa mʋ́mʋ́ bɩ anɩ́ nawí fʋklɛ akʋ."
\v 35 Laban lɛblɩ́ ɔbɛ́ɛ,"Ɩbʋ alɛ́! Natsúlá dɩnká mʋ́sʋ́."
\v 36 Támɛ ɛkɛ amʋa Laban lɔyɔ yɛ́tɔsɩ́ atrʋkpaá bɛdadáwa pʋ́ atsɩhɛ́á fútútú ladádá amʋ́tɔ́ pʋ́ akúfa bibi amʋ fɛ́ɛ́ lɛ́.Ɔlɛpʋ amʋ́ há mʋ abí bɛkpa amʋ́ natɩ́ nkɛnsa ɔkpa tsú ɛtɩnɛ́ amʋ́ʋ́ Yakob tsie amʋ.Brɛ́ amʋ fɛ́ɛ́á Yakob dɛ́ Laban akúfa atráhɛ amʋ pʋ́ya ogyikpá.
\v 37Brɛ́ amʋtɔá Yakob lɛ́kpalɩ́------pʋ́ --------nyibibí bɔ́bwɛ, pɩ́ɛ́piɛɩ ɩkʋ ɔma bwɛ́ mʋ́ ɩlɛtsantsan. Ɔlɔwɔnsɩ́ ɩkʋɛ́ ɔmá, hán ɩlɛdadáwa.
\v 38 Ɔlɔpʋ nyibibí amʋ tswɩ mbwɩ amʋ́ ntsu núu anútɔ amʋ asɩ; mɛ́nɩ nɩ́ Laban nbwɩ bɛ́bá ntsu onukpaa, bówun mʋ́.Brɛ́ amʋtɔɛ́ mbwɩ amʋ bʋtɔdʋ́ aba nɩ́
\v 39 Nɩ́ bʋdɛ mbwɩ tsɩ́hɛ́ amʋ dʋ bʋdɛ nyibibí wɔ́nsɩ́hɛ́ amʋ kɩ́ɩa,benyá ɔmɛ́ kwɩ́ɩ́á,bʋtɔkwɩ́ɩ́ akúfabi pʋ́ akpalabi dadáwahɛ pʋ́ atsántsanhɛ
\v 40 Yakob tɔpʋ́ amʋ́ tsɩ́a mʋ mbwɩtɔ. Mbwɩ ámʋ́ʋ́ Yakob dɛ́yaɩ́ há Laban amʋtɔ akʋ bɛdadáwa dodo. Mʋ́ sʋ nɩ́ atráhɛ amʋ bɔyɔ́dʋ aba á, ɔtɛkiá bʋtɛdamlí kɩ ɔtɩ́nɛ́á adadáwahɛ pʋ́ abíbíi amʋ bʋlɩ́ɩ́. Alɩ́ ɔlɔbwɛ olenya mʋ mbwɩ tsú Laban klɛ́tɔ nɩ́.
\v 41 Bregyíbrɛ́á mbwɩ tsɩ́hɛ́ ámʋ́ʋ́ bʋbʋ ɔwʋnlɩ́n botsulá ánɩ́ bʋdʋ́ amʋ́ á, Yakob tɔpʋ́ nyibibí wɔ́nsɩ́hɛ́ amʋ lɩ́ɩ́ amʋ́ ansɩ́sʋ́
\v 42 Támɛ atamapʋ́lɩ́ɩ́ apɔnhɛ amʋ mʋ́ ansɩ́sʋ́. Mʋ́ sʋ Laban mbwɩ bɔbwɛ amʋ́á bʋ́ma ɔwʋnlɩ́n, támɛ Yakob klɛ fɛ́ɛ́ bʋbʋ ɔwʋnlɩ́n.
\v 43 Mʋ́ alɩ sʋ ɛ́ á, Yakob mbwɩ bɛklɛɩ́ ɔsasʋ. Olebenya kɔ́ba, asúmbi, akpɔsɔ́ pʋ́ afrímú tsɔtsɔɔtsɔ.
\v 44
\v 28
\v 29
\v 30
\v 31
\v 32
\v 33
\v 34
\v 35
\v 36
\v 37
\v 38
\v 39
\v 40
\v 41
\v 42
\v 43
\c 31
\nb \sl Yakob Lɛ́srɩ Nátɩ Sí Laban.
\v 1Brɛ́ amʋtɔ Yakob lónu ánɩ́ Laban abí bʋdɛblɩ́ bɛ́ɛ,"Yakob latsú anɩ sɩ́ atɔ́ fɛ́ɛ́. Ɩwɩ anfɩ alanyá fɛ́ɛ́ ɩtsú anɩsɩ́ klɛ́tɔ.
\v 2 Yakob lówún ánɩ́ Laban tra ɔhɩɛ́ ɔmɛdɛ́ ɩwɩ sankɩ́ wá mʋ.
\v 3 Bulu lɛ́blá Yakob ɔbɛ́ɛ, "Sankiyɔ fʋ́ anáin pʋ́ fʋ́ sɩ́ ɔsʋlʋ́ʋsʋ afʋyɔ fʋ́ abusuanfɔ wá.ɛ́kpa fʋ́ ɩ́nʋ.
\v 4Yakob lɛ́kpaRahel mʋa Lea ya dimbí amʋ́ʋ́ ɔtɔpʋ́ mbwɩ ya ogyikpá amʋsʋ.
\v 5 Ɔlɛblá amʋ́ ɔbɛ́ɛ: Nawun ánɩ́ mlɩ sɩ́ trá ɔmɛdɛ́ ɩwɩ sankɩ́ wá mɩ fɛ́ brɛ́ amʋ.Támɛ mɩ́ Bulu lakpá mɩ́.
\v 6 Mlɩyin alɩá napʋ́ mɩ́ ɔwʋlɩ́n yɔ́ agyʋ́má kinkíínki há mlɩ́ sɩ́. Goodways
\v 7 Támɛ alamlɛ́ mɩ, ɔmɛka mɩ́ ɩkɔ ánɩ́ ɔbɛ́ɛ́, mɛka mɩ, megyí ɔtsawʋlɛ, tsényɔ ntɛ́ɛ otsesasɩ. Támɛ Bulu mɛ́ɛha mʋ ɔpʋ laláhɛ kʋkʋ gyí mɩ.
\v 8 Nɩ́ ɔblɩ ɔbɛ́ɛ, mbwɩ dadawáhɛ ámʋ mɔpʋ ká mɩ ɩkɔ á, mbwɩ amʋ fɛ́ɛ́ bɛdadáwá. Nɩ́ ɔblɩ́ ɔbɛ́ɛ, "Amʋ́a amʋ ɩwɩ lɛ́tsantsan mɔ́pʋ ká mɩ ɩkɔ á,m mbwɩ amʋ fɛ́ɛ́, batsantsan.
\v 9 Alɩ́ ɩlégyí sʋ́ʋ́, Bulu laswɩ́ɩ mlɩ́ sɩ́ mbwɩ amʋ fɛ́ɛ́ há mɩ nɩ.
\v 10 Mbwɩ amʋ aba dʋ́bɩ́ amʋtɔá, nokun okude ánɩ́ atrʋkpaá bʋdɩ akufa atsantsanhɛ pʋ́ adadáwahɛ amʋ dʋ́.
\v 11 Bulu ɔbɔpʋ ɔkʋ lokpóli mɩ okude amʋtɔ ɔbɛ́ɛ́, "Yakob! Notsúla.
\v 12 Ɔlɛ́bláa mɩ ɔbɛ́ɛ, "Tsú ansɩ́ fʋ́a afʋkɩ́ ánɩ́ akpala amʋ́ʋ́ dʋdɛ akufa amʋ dʋ́ amʋ bɛtsantsan, bɛdadáwá, tsúfɛ́ nawun tɔ́á Laban dɛ́ pʋ́ gyí fʋ fɛ́ɛ́.
\v 13 Mɩ́gyí Bulu á, fífia Betel ɛtɩnɛ amʋ́ʋ́ fɔpʋ́ ibwi yí fɛ́tsɛɩ nfɔ wʋ́lɩ mʋ́sʋ́, f'ɛ́ká ntam há mɩ́ amʋ nɩ. "Dalɩ́ ɔsʋlʋ́ʋ ánfɩsʋ afʋ́yɔ́ fʋ́ onuto ɔmatɔ!"
\v 14 Yakob mʋ́a Rahel pʋ́ Lea nyɔ bɔtɔɩ́; mʋ́ʋ́ ɔkʋlɛ lɛfɩ́tɛ Yakob ɔbɛ́ɛ́, "Anɩ ɛ́ abénya anɩ sɩ́ agyapadɩɛ amʋ ɩkʋ?
\v 15 Ɔmɛdɛ́ anɩ bú ɔbɛ́ɛ́ afɔ́ɔ anɩgyí? Megyí fɛ́ alafɛ́ anɩ pɛ́ o. Ɔmɛha anɩ kɔba ánɩ́ olenya tsú anɩ tsiátɔ amʋ kʋkʋ́ʋkʋ.
\v 16 Siadɩɛ amʋ́ʋ́ Bulu laswɩɩ mʋ amʋ fɛ́ɛ́ lamlɩ́ anɩá anɩ abi klɛ́: Mʋ́sʋ́ yɔ́ nkpa afʋbwɛ́ tɔá Bulu labláa fʋ fɛ́ɛ́?
\v 17 Nkɛ amʋtɔ Yakob lɛ́kpa mʋ abi pʋ́ mʋ aka dɩnka akpɔsɔsʋ.
\v 18 Olotsú mʋ atɔ́ olenya fɛ́ɛ́á, kpá mʋ mbwɩ alanya Mesopotamia fɛ́ɛ́ bɔpʋ ɔkpa natɩ yɔ́ mʋ sɩ́ Isak wa Kanaan ɔsʋlʋ́ʋsʋ.
\v 19 Laban lɔ́yɔ mʋ akufa ɩmɩ ɔdɩnkɩkpa. Rahel lowí mʋ woyitɔ ɔkpɩ sréhɛ́.
\v 20 Yakob lowí srɩ́ natɩ́, ɔmɛkla Laban.
\v 21 Olotsú mʋ togyítɔ. Ɔlɛ́fa ntsu pʋ́ ansɩ́ kɩ́ Gilead abʋ́sʋ fʋn.
\v 22 Bɛnatɩ́ ɛkɛ saasɩ asa Laban lonuá Yakob lanátɩ́.
\v 23 Olenya nu mʋ́ alɩ ɔlɛtɩ́ mʋ abusuanfɔ akʋ bɛsrɩ́gya amʋ́ nkɛ sienɔ, kpɛ́tʋ amʋ Gilead abʋ amʋsʋ.
\v 24 Bulu lɛ́lɛ́ ɩwɩ ɔwan súná Laban okudetɔ bláa mʋ ɔbɛ́ɛ, " Kɩ́ wankláán alɩá fɔtɔɩ́ bláa Yakob asʋ́n.
\v 25 Yakob lasí mʋ tati obu Gilead abʋ amʋsʋ asa Laban lɔ́yɔtʋ mʋ. Leban mʋa mʋ abusuanfɔ amʋ́ ɛ́ besísíí amʋ́ atati obu ɩnʋ.
\v 26 Mʋ́ʋ́ Laban lɛ́fɩtɛ́ Yakob ɔbɛ́ɛ́, "Ntɔ́ fabwɛ́ alɩ́? Fawí kpá mɩ́ abitsɩhɛ natɩ́ fɛ́ ɩsatɔ ndoun.
\v 27 Ntogyísʋ fowí srɩ́ natɩ́ fʋ́ mɛ́kla mɩ́? Nɩ́ fɛklá mɩ́á, tɛkɩ nɔpʋ́ pleyi sí mlɩ́ ɔkpa.
\v 28 Ntogyísʋs fʋ́mɛhámɩ́ anlatá mɩ́ abi pʋ́ mɩ́ ana puta, abʋbwɛ mɩ́ ɩbɩ asa abʋnatɩ́? Mimlála babwɛ́á, fʋ́ mɛ́ɛbɩ́ bwɛ́!
\v 29 Mbʋ ɔkpaá ánɩ́ tɛkɩ mɩ́afʋnyɔ abɛblɩ́ mʋ há aba nfɩ́ ndɛ! Támɛ fʋ́sʋ Bulu lɔtɔɩ́ kplá mɩ́ igye onye ɔbɛ́ɛ, "Kɩ́ wankláán alɩá fɔtɔɩ́ bláa Yakob asʋ́n."
\v 30 Ee, nyin ánɩ́ fekleá fésankɩ yɔ́ woyi fʋ́ sɩ́ wa; ntogyísʋ fowí mɩ́ ɔkpɩ ɛ́ natɩ́?
\v 31 Yakob lɛ́ha mbuaɩ ɔbɛ́ɛ, "Ifʋ́ lɛkɩtá mɩ́. Nenya ifú ánɩ́ foswɩɩ mɩ́ fʋ́ abi.
\v 32 "Támɛ fʋ ɔkpɩ-sréhɛ́ amʋ mʋ́a, ɔhagyíɔha ánɩ́ fówun amʋ́ mʋ wáa, mɔ mʋ. Fʋ́ abusanfɔ ánfɩ fɛ́ɛ́ ansɩ́tɔ. Tɩnkɩ ɩbɩ afʋsʋ́ná mɩ́ tɔá igyi fʋ́klɛ nfɩ afʋ́tsú mʋ́ natɩ́." Yakob dɛ́ asʋ́n ánfɩ blɩá, oméyin ánɩ́ Rahel lowí ɔkpɩ ámʋ.
\v 33 Ɩnʋ Laban mɔtɔɩ́, olégyankpa wíe Yakob tati obu amʋtɔ, kpá togyítɔ́tɔ kɩ. Ɔledalɩ́ ɩnʋ wíe Lea klɛ́tɔ, dalɩ́ wíe Rahel ɛ́ klɛ́tɔ.
\v 34 Brɛ́ ánfɩtɔ fɛ́ɛ́ á, Rahel lotsú ɔkpɩ amʋ pʋ́ wá atɔ́ amʋ́ʋ́ bʋtɔpʋ́ dɩnka kpɔsɔ́sʋ tsiá mʋ́sʋ́ amʋtɔ; dʋ́ tsiá mʋ́sʋ́. Laban lodunka tatɩ obu amtɔ fɛ́ɛ́, támɛ omóowun mʋ́.
\v 35 Mʋ́ʋ́ Rahel lɛbláa mʋ sɩ́ ɔbɛ́ɛ, "Mɩ́ wíe manya ɔblɔ ánɩ́ mɛtatɩ́ kʋsʋ afʋkɩ tsúfɛ́ nabíe." Laban lɔwa ansɩ́kɩ́ɩ fɛ́ɛ́, támɛ omowun ɔkpɩ amʋ.
\v 36 Ɩnʋ Yakob lɛ́hɩɛ nyá ɔblɔ wá Laban fɩtɛ́ mʋ ɔbɛ́ɛ, "Ntɔ́ lakpan nabwɛ́ fʋ́ srɩ́gya mɩ́ bɔtʋ mɩ?
\v 37 Ɩ́nɩá fakpá mɩ ntobi fɛ́ɛ́tɔ kɩ́ táa, fʋ́ woyitɔ ntɔ fawun. Pʋ́ bɔtswɩ fʋ́ ahá pʋ́ mɩ ahá fɛ́ɛ́ abʋblɩ́ mʋ́ há anɩ."
\v 38 Nfí aduana-nyɔ ánfɩ natsiá fʋ́ wá fɛ́ɛ́ á, fʋ́ kufa ntɛ́ kpalatsɩhɛ ɔkʋkʋ ɔmɛ mɔkʋ tsítsá kɩ. Mɔhɔ pʋ ɔkʋkʋ mɔkʋ ɩbɩ fʋ́okpokpo, fʋ akufatɔ nɩ́ná wɩ.
\v 39 Mbwɩ ánɩ́ mbwɩkɩtátɔ bɛ́kɩtá tɔ́tɩ amʋ fɛ́ɛ́ á, mmotsú ɔkʋkʋ ba. Nepʋ́ mɩ́klɛ́ wá amʋ nwun há fʋ́. Amʋ́á bɔfwɩ amʋ bɔfwɩ nkɛtɔtɔ ntɛ́ enye óá, fɔhɔ mɩ́ klɛ́ wá mʋ́ nwun.
\v 40 Alɩ fɔ́pʋ́ kɩtá mɩ́ nɩ. Ɛyɩkɛhɛ́tɔ óá, owi lɔtɔ mɩ, onyeá atsálɩ lɛ́kɩtá mɩ, dɩdɩ lɛsrɩ́ mɩ ansɩ́sʋ.
\v 41 Ɩnɩ fɛ́ɛ́ lɔyɔ mʋ́sʋ́ nfí aduanyɔá nɔpʋ́ tsiá fʋ́ woyitɔ. Nɔpʋ́ nfí dú-ana yɔ́ agyʋ́má há fʋ́, fʋ́ abi tsɩhɛ́ anyɔ nwunsʋ. Nɛkkpa fʋ́ akufa nfí síe, fɛ́tsɛ mɩ́ ɩkɔka tsédu.
\v 42 Nɩ́ ɩmegyí mɩ́ anaɩn Bulu, Abraham Bulu, Isak tenya ifú lɛ́kpa mɩ́a, tɛkɩ fegyá mɩ́ nɔpʋ ɩbɩ kpan natɩ́; támɛ Bulu lowun mɩ́ asʋ́n wunhɛ pʋ́ mɩ́ nsíwa, mʋ́sʋ́ ɔlɛ́lɛ ɩwɩ ɔwan sʋ́ná fʋ́ igye onye há fʋ́ ɩpɔn.
\v 43 Laban lɛ́ha Yakob mbuaɩ ɔbɛ́ɛ, "Atsɩ ánfɩ pʋ́ nyebi ánfɩ fɛ́ɛ́ á, mɩ́ abi pʋ́ mɩ́ ana bʋgyí. Mbwɩ ánfɩ pʋ́ atɔá fʋ́bʋ fɛ́ɛ́á, mɩ́ bʋ. Támɛ amʋansʋ ntɛ́ ntɔ́ mbʋbwɛ́ ndɛ tsú atsɩ ánfɩ pʋ́ abiá bakwɩɩ há fʋ́ ɩwɩ?
\v 44 "Ba aká ntam há aba, igyí adansɩɛ anɩ nsɩ́nɛ."
\v 45 Mʋ́sʋ́ Yakob lotsú ibwi, ɔlɔpʋ yí.
\v 46 Ɔlɛbláa mʋ pɩ́ ɔbɛ́ɛ, "Mlɩ́ kʋla abwi ba; bɔkʋla abwi beyí, begyí atɔ́ mʋ́ asɩ.
\v 47 Laban lɛtɩ́ mʋ́, 'Yagai-Sahaduta, Yakob ɛ́ lɛ́tɩ mʋ́ Gilead, mʋ́ asɩ gyí , "Adansɩɛ abwi ikú."
\v 48 Laban lɛ́blɩ ɔbɛ́ɛ, "Abwi ikú ánfɩ ɩbɔ́bwɛ adansɩɛ pʋ́ kaɩn anɩ, ntam ánfɩ ndɛ.
\v 49 Bɛtrá tɩ́ ɩnʋ ɛ́, Mispa, tsúfɛ́ ɔlɛ́blɩ ɔbɛ́ɛ, Bulu ɔbɛkɩ mɩ́a fʋnyɔ sʋ brɛ́á anɩ má aba wa.
\v 50 Laban lɔ́yɔ mʋ́sʋ́ blɩ́ ɔbɛ́ɛ, "Nɩ́ fʋ́ mɛ́ɛkɩta mɩ́ abi wankláán, fɛla yétsu atsɩ bamba, ɩnɩá mma mlɩ́ wá ɩnʋ óá, kaɩn ánɩ́ Bulu dɛ́ fʋ wun.
\v 51 Abwi ikú ánfɩ pʋ́ ibwi ánfɩ iyí ánfɩ,
\v 52 gyí anɩ ntam ánfɩ adansɩɛ nɩ. Mmɛ́da abwi ánfɩ ifa, pʋ́ laláhɛ begyí fʋ. Fʋ́ ɛ́, fʋ mɛ́ɛdá mʋ́á iyí ánfɩ ifá pʋ́ laláhɛ́ begyí mɩ.
\v 53 Fʋ́ naɩn Abraham Bulu pʋ́ mɩ́ naɩn Nahor Bulu bʋgyí anɩ nsɩnɛ asʋ́n." Mʋ́sʋ́ Yakob lɛka Bulu á mʋ sɩ́ Isak tenyá ifú ntam ɔbɛ́ɛ, megyí ntam ámʋ baká amʋsʋ.
\v 54 Mʋ́ ɔmaá, Yakob lɔ́mɔ mbwɩ bɔ́ afɔdɩɛ há Bulu; ɔlɛtɩ abusuanfɔ amʋ fɛ́ɛ́ bʋ ɔpʋnʋá ɔlɔtswɩ nkɛ amʋ asɩ. Begyí atɔ́ ámʋ táa, bʋdʋ yɔ́ ɩbʋsʋ yetsiá ɩnʋ enye fɛ́ɛ́.
\v 55 Ɛyɩkɛhɛ nyankɩ, nyankɩa, Laban lɔkʋsʋ ɔlɛlatá mʋ áná pʋ́ mʋ abi pʋta, yúla amʋ́, ɔlɛsankɩ́ yɔ́ woyi.
\c 32
\nb
\s Yakob Lefia Esau
\p
\v 1 Yakob lɔ́pʋ ɔkpa ɔyɔ́ á, Bulu abɔpʋ akʋ beyéfia mʋ.
\v 2 Brɛ́á Yakob lowun amʋ́á ɔlɛblɩ́ ɔbɛ́ɛ, Bulu opútu ɔwakpa gyí nfɩ́! " Mʋ́sʋ́ ɔlɛtɩ ɩnʋ Mahanaim, mʋ́ asɩ gyí, "Opútu ɔwakpa anyɔ."
\s Yakob Lɔ́pʋ Atɔ́kiehɛ́ Sɩsɩ Esau Pʋ́ lwii Mʋ Ɩkʋlʋn
\p
\v 3 Yakob lɔ́wa abi gyankpá ɔbɛ́ɛ, bʋyɔtʋ mʋ pío Esau ánɩ́ ɔbʋ Seir ɔsʋlʋ́ʋsʋ, Edom ɔmátɔ.
\v 4 Bʋbláa mʋ wíe Esau bɛɛ, "Fʋ́ osúmpʋ́ Yakob ɔbɛ́ɛ, "Nayétsiá Laban wa, fɛ́ ɔfɔ́ɔ bʋtʋ ndɛ.
\v 5 nanya nantswié, afrimu, akufa pʋ́ nkpabi; nawa abi mbɛ́ɛ, bʋbɛ́bláa mɩ́ wíe mɛ́nɩ nɩ́ owun mɩ́ á, ansɩ́ bégyí mʋ."
\v 6 Abi amʋ bɛsankɩ bá Yakob wa bɛ́bláa mʋ bɛɛ, "Anɩ lɔ́yɔtʋ fʋ́ pío Esau. Alakʋsʋ́ ɔba béfia fʋ mʋ́a ɔdom ánɩ́ bʋgyí ahá alafa ana."
\v 7 Ifú lɛ́hɩɛ kɩtá mʋ. Mʋ́sʋ́ oleyé mʋ aha á bʋbʋ mʋ wa, akufa, nantswié pʋ́ akpɔsɔ ɔbʋ wá aku anyɔtɔ.
\v 8 Ɔlɔbwɛ́ agywɩɩn ɔbɛ́ɛ, "Nɩ́ Esau ɔbá bɔ́tsʋ ikú kʋlɛ blɩ́ɩ ɔbɛ́ɛ, mɔ́kɔ́ amʋ́ a, ikú nyɔsɩ amʋ ɔbɛtalɩ́ srɩ́."
\v 9 Yakob lɔbɔ mpaɩ́ ɔbɛ́ɛ, "Oó! Mɩ́ naɩn Abraham Bulu, mɩ́ sɩ́ Isak mʋ sɩ́ Bulu, fʋ́ lɛ́bláa mɩ́ fɛ́ɛ́ nsankí yɔ́ mɩ́ ɔmátɔ, anyinki yɔ́ mɩ́ abusuanfɔ wa, tsúfɛ́ fɛ́ kpa mɩ.
\v 10 Mmɛfatá há nwɛ á fáwun mɩ pʋ́ ɔnɔ́kwalɩá fawá há mɩ fʋ́ osumpʋ. Brɛ́á nɛnatɩ́ woyia oyi-yiahɛ pɛ́ ndɛ asa nfa ɔbʋn Yordan ánfɩ. Támɛ sei ánfɩ mʋ́a, nabwɛ́ ɔdom anyɔ.
\v 11 Nobwipa lɛ́ mɩ́ tsú mɩ́ pío Esau ɩbɩtɔ, tsúfɛ́ ndɛ mʋ ifú nya ánɩ́ ɔbɛbá bɔmɔ́ anɩ fɛ́ɛ́, nyebi ánfɩ amʋ́a amʋ́ ayin.
\v 12 Yɛ́ fɛ́blɩ́ tswɩ fɛ́ɛ́, fɛ́kpa mɩ́ togyítɔ ɩbɔwa alɛ́ há mɩ́, fɔbwɛ́ mɩ́ abi ana bómoni fɛ́ ɔpʋ ɔnɔ́ osublu ánɩ́ ɔháa mɛ́ɛtalɩ klá mʋ́.
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\v 31
\v 32
\c 33
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\c 34
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\v 31
\c 35
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\c 36
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\v 31
\v 32
\v 33
\v 34
\v 35
\v 36
\v 37
\v 38
\v 39
\v 40
\v 41
\v 42
\v 43
\c 37
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\v 31
\v 32
\v 33
\v 34
\v 35
\v 36
\c 38
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\c 39
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\c 40
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\c 41
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\v 31
\v 32
\v 33
\v 34
\v 35
\v 36
\v 37
\v 38
\v 39
\v 40
\v 41
\v 42
\v 43
\v 44
\v 45
\v 46
\v 47
\v 48
\v 49
\v 50
\v 51
\v 52
\v 53
\v 54
\v 55
\v 56
\v 57
\c 42
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\v 31
\v 32
\v 33
\v 34
\v 35
\v 36
\v 37
\v 38
\c 43
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\v 31
\v 32
\v 33
\v 34
\c 44
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\v 31
\v 32
\v 33
\v 34
\c 45
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\c 46
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\v 31
\v 32
\v 33
\v 34
\c 47
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\v 31
\c 48
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\c 49
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
\v 27
\v 28
\v 29
\v 30
\v 31
\v 32
\v 33
\c 50
\nb
\v 1
\v 2
\v 3
\v 4
\v 5
\v 6
\v 7
\v 8
\v 9
\v 10
\v 11
\v 12
\v 13
\v 14
\v 15
\v 16
\v 17
\v 18
\v 19
\v 20
\v 21
\v 22
\v 23
\v 24
\v 25
\v 26
